titles,sub_header,h2,content,author,tag,date,link,source
Danske sygeplejersker får job i Norge,"Krise, fyringer og ansættelsesstop får sygeplejerskerne til at tage til Norge for at arbejde.",Markant flere,"Antallet af danske sygeplejersker, der har fået autorisation i Norge, er næsten tredoblet på et år. Krise, fyringer og ansættelsesstop får sygeplejerskerne til at tage til Norge for at arbejde. - Sygeplejersker brænder for deres fag, og det er helt naturligt, at de søger derhen, hvor der er arbejde. Desværre har vi en situation i Danmark, hvor arbejdsgiverne har valgt ikke at ansætte alle de kompetente sygeplejersker der er, og det er meget bekymrende, siger Grete Christensen, formand for Dansk Sygeplejeråd. De seneste tal viser, at antallet af danske sygeplejersker, der har fået autorisation i Norge, er steget fra 154 i januar 2010 til 434 i januar 2011. - Det er helt afgørende, at vi herhjemme får gjort alt, hvad der er muligt for, at tilbyde vores sygeplejersker job i kommuner og regionerne, siger Grete Christensen.",Ritzau/,Penge,2012-01-19T13:27:00+00:00,https://www.dr.dk/nyheder/penge/danske-sygeplejersker-faar-job-i-norge,DR
Næsten ingen ledige sygeplejersker,Trods fyringsrunder i både 2010 og 2011 er arbejdsløsheden på 1 pct. i Region Sjælland,,"Trods fyringsrunder på sygehusene i både 2010 og 2011 og nedlæggelse af sygehuse i Faxe, Nakskov og Kalundborg, så er der meget få arbejdsløse sygeplejersker i Region Sjælland. Det seneste tal viser 85 ledige og det er en arbejdsløsheds-procent på ca.. Kredsformand Helle Dirksen er i tvivl om de ledige simpelthen er rejst andre steder hen. Hun mener ikke, sygeplejerskerne protesterede for voldsomt under fyringsrunderne: - Jeg kan godt se at mange andre faggrupper blev hårdere ramt end os, men vores bekymring gik især på de nyuddannede, som har svært ved at finmde fodfæste på arbejdsmarkedet, siger Helle Dirksen, Knap halvdelen af de 85 ledige i november var nyuddannede. Til februar bliver et nyt hold sygeplejersker færdige fra sygeplejeskolerne.",Henny Mortensen,Sjælland,2012-01-28T07:42:00+00:00,https://www.dr.dk/nyheder/regionale/sjaelland/naesten-ingen-ledige-sygeplejersker,DR
Dom i drabssag fra Skodborg i dag,I dag afgøres det om en 40-årig kvinde er skyldig i at have dræbt sin 42-årige ekskæreste i Skodborg sidste år.,,"I dag afsiges der dom i sagen om den 42-årige mand, der blev dræbt i Skodborg sidste år. Det er hans 40-årige ekskæreste, som sidder tiltalt for at have begået det brutale drab. Den 42-årige mand blev fundet død i sin seng den 4. januar sidste år af sin far. Han var bundet fast til nogle kroge i loftet. Kroge som sidenhen har vist sig at være indkøbt i forbindelse med en sexleg. Kvinden, der altså har siddet fængslet siden drabet sidste år, har hele nægtet sig skyldig. I dag klokken 10 tager nævningetinget ved retten i Esbjerg så endelig stilling til skyldsspørgsmålet. Følg med her på siden, hvor vi opdaterer med seneste nyt, så snart dommen falder.",Søren Andersen,Indland,2012-01-27T05:24:00+00:00,https://www.dr.dk/nyheder/indland/dom-i-drabssag-fra-skodborg-i-dag,DR
BILLEDSERIE: Den nye dronning,,,,Morten Top,,2012-01-08 00:00:00,https://www.dr.dk/Nyheder/Temaer/2012/Dronning/2012/01/05/04112834.htm?focusId=3884777,DR
Socialminister: Vi kommer til at lære af Rebild-sagen,"Socialminister Karen Hækkerup er overbevist om, at kommuner, politi og andre myndigheder kommer til at lære af Rebild-sagen.",,"Socialminister Karen Hækkerup er overbevist om, at kommuner, politi og andre myndigheder kommer til at lære af Rebild-sagen. Sagen, hvor en 55-årig mand er tiltalt for grove seksuelle overgreb mod egne og andres børn. Børn må aldrig opleve sådanne overgreb og vi skal gøre alt  for at stoppe det. Derfor har jeg bedt Ankestyrelsen gennemgå sagsbehandlingen og pege på, hvad vi kan gøre bedre, siger ministeren. - Det ville jo være mærkeligt, hvis vi ikke kunne lære noget af en sag, der er så omfattende og strækker sig over så lang tid. Vi har kunne lære af andre lignende sager. Det kommer vi også til at kunne af den her sag. Det er Karen Hækkerups indtryk, at Rebild - ligesom andre kommuner - gør en stor indsats for at hjælpe udsatte børn og tager sagerne utrolig alvorligt. - Men man gør det ikke altid godt nok og derfor bliver vi nødt til at lære af de sager, der er. Det skylder vi de børn, der vokser op under forhold, vores fantasi slet ikke rækker til. Karen Hækkerup fik i mandags en redegørelse om sagen af Rebild Kommune - og selv om der over tid har været mange af den slags misbrugs-sager, så blev hun alligevel chokeret over det, hun læste. - Man tager sig jo til hovedet og tænker: Det kan bare ikke være rigtigt, at børn skal opleve det her. Det var chokerende læsning og det smerter mig dybt, at børn lever sådan.",Søren K Nielsen,Nordjylland,2012-01-17T21:42:00+00:00,https://www.dr.dk/nyheder/regionale/nordjylland/socialminister-vi-kommer-til-laere-af-rebild-sagen,DR
Hjælp syge til at finde vej i labyrinten,"Behandlingsgarantier og sygehus-omdannelser kræver at patienterne får flere uafhængige patientvejledere, mener Venstre",,"Sygehusvæsenet er een stor labyrint for mange patienter. Hvad er mine rettigheder? Hvor er der kortest ventetid? Hvordan kommer jeg videre i systemet? Blot nogen af de spørgsmål, som  mange patienter går med når de bliver ramt af sygdom. Derfor skal patientvejlederne styrkes, foreslår Venstre i Region Sjælland: - Det er endnu mere nødvendigt at vejlede patienterne efter de mange omdannelser på sygehusene. Desuden er der mange lovkrav, som patienterne skal have opfyldt - det er på sin plads at se på patientvejledernes funktion, siger gruppeformanden Jens Stenbæk.  Han mener, at patientvejlederne skal være uafhængige af sygehusenes ledelser og udelukkende fokusere på at hjælpe patienterne gennem labyrinten: - Patientvejlederne skal sidde udenfor regionshuset og kun koncentrere sig om at finde de bedste og hurtigste behandlignsmuligheder for patienterne, siger Jens Stenbæk.",Henny Mortensen,Sjælland,2012-01-12T12:25:00+00:00,https://www.dr.dk/nyheder/regionale/sjaelland/hjaelp-syge-til-finde-vej-i-labyrinten,DR
Regionsformand: Jeg har ikke noget at undskylde,"Steen Bach Nielsen forstår ikke, at sygeplejersker kan føle deres ytringsfrihed krænket.",,"Der er ikke noget at undskylde eller beklage... Formanden for Region Sjælland - Steen Bach Nielsen - har ikke tænkt sig at opfylde kravet om offentlig undskyldning til ansatte på sygehuset i Nykøbing Falster. Dermed spidser striden til mellem den socialdemokratiske regionsformand og Dansk Sygeplejeråd. Rådet truer med at anmelde Steen Bach Nielsen til ombudsmanden for krænkelse af offentligt ansattes ytringsfrihed, fordi han i sagen om overdødelighed på sygehuset i Nykøbing Falster ""stærkt opfordrede"" lokalt ansatte sygeplejersker til at samarbejde ""i stedet for at diskutere"" via peressen. Regionsformanden kan ikke forstå, at sygeplejerskerne har opfattet det, som at han ville have dem til at lade være med at ytre kritik i det offentlige. - Og jeg kan jo ikke sige undskyld, fordi jeg gerne vil have en dialog, mener Steen Bach Nielsen. Der er aftalt møde onsdag formiddag mellem Region Sjælland og Dansk Sygeplejeråd. Kredsformand Helle Dirksen siger inden mødet, at DSR står fast på kravet om offentlig undskyldning og beklagelse overfor fællestillidsmanden og sygeplejerskerne i Nykøbing Falster.",Jørgen Hansen,Sjælland,2012-01-24T15:39:00+00:00,https://www.dr.dk/nyheder/regionale/sjaelland/regionsformand-jeg-har-ikke-noget-undskylde,DR
BILLEDSERIE: Gallataffel på Christiansborg,,,,Morten Greve,,2012-01-15 00:00:00,https://www.dr.dk/nyheder/temaer/2012/dronning/2012/01/15/15200219.htm?focusId=4216747,DR
Langtidsledigheden er eksploderet,"Langtidsledigheden er firedoblet, siden højkonjunkturen toppede i slutningen af 2008.",,"Paniske lønmodtagere med fast kurs mod tab af dagpenge dukker grædende op i deres a-kasse for at bede om råd. Langtidsledigheden er nemlig firedoblet, siden højkonjunkturen toppede i slutningen af 2008. Samtidig er den dobbelte langtidsledighed - andelen af ledige uden fast job i to år - tredoblet, viser tal fra LO. Allerværst er udviklingen gået ud over teknikerne. Hovedparten af de arbejdsløse medlemmer af Teknikernes a-kasse - 51 procent - er langtidsledige. Forretningsfører i a-kassen, Mariann Duvald Sørensen, kalder det for vanskelige rådgivninger, som a-kasserne står overfor, når de møder medlemmerne lige nu. - For de er jo paniske. På to et halvt år fra slutningen af 2008 til midten af 2011 er antallet af lønmodtagere, som har været arbejdsløse mindst 80 procent af tiden det seneste år, næsten firedoblet fra 15.000 til 56.000. I dag er det langt over hver tredje arbejdsløse, der også er langtidsledig, viser beregninger, som LO har foretaget. Også blandt de ufaglærte og kortuddannede 3F'ere har mere end hver fjerde ledig været uden tilknytning til arbejdsmarkedet de seneste to år. De er hårdt ramt af industriens nedtur og den transport, der er gået mere og mere i stå, fordi der ikke er varer at flytte rundt med. De ""normalt"" langtidslediges andel af det samlede antal arbejdsløse i 3F's a-kasse er 45 procent og ligger dermed langt over gennemsnittet for hele arbejdsmarkedet på 37 procent. Morten Kaspersen, formand for 3F's a-kasse, mener, at situationen for de mange medlemmer, der nærmer sig dagpengegrænsen, er uholdbar og efterlyser et politisk indgreb for at redde dem i en håbløs situation, de ikke selv er herrer over. - Krisen rammer i første omgang ufaglærte, og er de først blevet ledige, er det svært at komme i arbejde igen. For der er ikke noget at komme efter i de brancher, hvor vores medlemmer kan være beskæftiget, påpeger han. Hos Dansk Byggeri har arbejdsmarkedschef Louise Pihl meget svært ved at se nye job i branchen og råder de langtidsledige til at glemme alt om deres hidtidige beskæftigelse og få sig et job uanset hvor. Det vigtigste er at bevare jobkompetencerne. - Vi håber, at der på længere sigt, i hvert fald i anlægssektoren, vil være noget at lave. Og historien har vist, at vi så vil være i stand til at trække folk fra andre brancher med håndværksmæssig uddannelse, siger hun til Ugebrevet A4.",Asger Røjle,Penge,2012-01-16T21:15:28+00:00,https://www.dr.dk/nyheder/penge/langtidsledigheden-er-eksploderet,DR
Butikker med duft truer dit helbred,Flere og flere butikker bruger dufte som lokkemiddel. Men det kan være farligt for ansatte og kunder.,Har fokus på duftproblemer Flere bruger dufte som markedsføring,"Hvis du har arbejde i en duftende butik eller blot hang til ofte at besøge den type butikker, så risikerer du at få allergi. Det frygter myndigheder, eksperter og organisationer, efter brugen af den såkaldte duftmarkedsføring er steget kraftigt. Det skriver Politiken. I Arbejdstilsynet vil man ikke udtale sig om konkrete sager, men tilsynschef Anne Therese Schultz-Petersen fortæller, at tilsynet er begyndt at arbejde en del med problemstillingen. - Vi er blevet opmærksomme på problemet det sidste stykke tid og har fokus på det. Vi reagerer især, hvis der er allergifremkaldende stoffer, som det selvfølgelig ikke er godt for de ansatte at stå i, siger hun til Politiken. - Helt overordnet er det unødig udsættelse af de ansatte, når der bruges parfume med den slags stoffer, siger Anne Therese Schultz-Petersen. Den amerikanske tøjkæde Abercrombie & Fitch er kendt for sin store brug af parfume i butikkerne verden over, og Arbejdstilsynet har det sidste år forsøgt at få modekæden til at beskytte de ansatte bedre mod de store mængder parfume. Jeanne Duus Hansen, der er leder ved Videnscenter for Allergi, advarer mod, at de mange dufte kan give allergi. - Som udgangspunkt vil man kunne udvikle allergi, hvis man har en daglig kontakt med parfume, der indeholder allergifremkaldende stoffer, siger hun til Politiken. Flere og flere butikker bruger ifølge rapporten 'Vækst via Oplevelser 2011' duftmarkedsføring. I 2008 svarede 34 procent af de danske virksomheder, at de brugte oplevelser som dufte og musik i deres markedsføring. I 2011 var tallet steget til 47 procent.",Politiken,Indland,2012-01-14T05:59:00+00:00,https://www.dr.dk/nyheder/indland/butikker-med-duft-truer-dit-helbred,DR
Bil bragede ind i hus,"Beboere i et hus i Houlbjerg ved Langå fik i går eftermiddags uventede gæster, da en 40-årig mand kørte direkte ind i husets endegavl.",,"Beboere i et hus i Houlbjerg ved Langå fik i går eftermiddags uventede gæster, da en 40-årig mand kørte gennem deres hæk og fortsatte direkte ind i husets endegavl. Ulykken fik politiet til at spærre huset af, af frygt for at det ville styrte sammen. Brandvæsnet blev også tilkaldt, da der var nogle gasflasker inde i huset, som man frygtede kunne eksplodere, men den frygt blev dog hurtigt afværget. Den 40-årige chauffør blev kørt til sygehuset i Randers. Han mistænkes for at have været påvirket af stoffer eller alkohol, og politiet afventer nu svar på blodprøver.",Janni Lundager,Østjylland,2012-01-11T05:40:46+00:00,https://www.dr.dk/nyheder/regionale/oestjylland/bil-bragede-ind-i-hus,DR
Noah: Noah,"Duoen NOAH's singler har høstet dobbeltplatin for mere end 7,5 millioner streams forud for debutalbummet, som udkom 20. maj",,"Den unge popduo NOAH gjorde sit indtog på P4s spillelister allerede sidste år med singlerne ""Alt er forbi"" og ""Over byen"", der begge gik hen og blev store radiohits, og senest er tredjesinglen ""Det' okay"" gået direkte #1 på iTunes. NOAH har samtidig vist sig som en af landets mest populære navne på det nye streaming-marked og har i den forbindelse høstet dobbeltplatin for mere end 7.5 millioner streams, hvilket har sat ekstra skub i interessen omkring duoens debutalbum, der kommer på gaden 20. maj. Troels Gustavsen var blot 18 år og gymnasieelev på Nykøbing Falster Katedralskole, da hans første soloudspil ""Soon"" udkom i foråret 2007 og blev Ugens Album på P4. Året efter dannede han NOAH med sin skolekammerat Lasse Dyrholm, og efter et par års indledende manøvrer gik det pludselig stærkt for de to venner. Det, der startede med en fælles kærlighed til musik, tog fart, da gruppen uploadede en demo af ""Alt er forbi"" på YouTube, hvilket hurtigt skabte opmærksomhed blandt pladeselskaber, medier og fans. En pladekontrakt kom i hus og de vokaler, der oprindeligt var indspillet i en sen nattetime i et lille gæsteværelse i Slagelse, endte med at komme med på den færdige udgave af debutsinglen, der lå klar i januar 2012. NOAHs debutalbum er skrevet, komponeret og produceret af Gustavsen og Dyrholm selv. Deres musikalske univers fortæller ifølge pressemeddelelsen om 'drømme, håb og sorger gennem fængende popmelodier, hvor der er plads til både ensom melankoli og spirende lykke'. Udover de tre nævnte singleudspil kan P4-lytterne i ugens løb møde nye NOAH-sange som ""Ekko"", ""Dine fodspor"", ""Tilbage til mig selv"", ""Mælkevej"" og ""Kun dig og mig"". Henover sommeren spiller NOAH på flere af landets festivaler med deres band, der består af Kasper Falkenberg (guitar), Peter Buch (bas) og Jesper Thomsen (trommer), og vil til efteråret tage på deres første selvstændige danmarksturné.",,Regionalt,2012-01-27T13:32:00+00:00,https://www.dr.dk/nyheder/regionale/noah-noah,DR
To døde af legionærsyge,To ældre koldingensere er døde af legionærsyge og to andre har været smittet i løbet af en kort periode. ,,"To ældre koldingensere er døde af legionærsyge og to andre har været smittet.De fire ældre har været ramt af den sjældne sygdom over en periode af få måneder. Men embedslæge Henrik Hansen afviser at der er tale om en fælles smittekilde. Legionærsyge skyldes ofte at mennesker bliver smittet med den farlige bakterie gennem vand - f.eks. i et svømmebad, eller hvis vandet i et område er for lunket. Men det er ikke tilfældet i Kolding, siger Henrik Hansen: - Vi har ikke fundet en fælles kilde, så vi har intet belæg for at koble de her fire sager sammen, siger han til Jydske Vestkysten. Embedslægerne opfordrer ejerne af husene, hvor de ældre mennesker boede, til at gennemgå deres vandsystemer grundigt.  ",Jan Laursen,Trekantområdet,2012-01-13T05:36:25+00:00,https://www.dr.dk/nyheder/regionale/trekanten/doede-af-legionaersyge,DR
Pia K om Breivikteater: Jeg har kvalme,Caféteatrets kommende teaterstykke basseret på Anders Behring Breiviks manifest møder stærk kritik på Christiansborg.,,"- Jeg har kvalme, jeg synes, at det er så usmageligt, det er pinligt, og jeg synes, det er flovt, at Caféteatret kan finde på det, lyder det fra Dansk Folkepartis leder, Pia Kjærsgaard. At bruge tid på Anders Behring Breivik i et teaterstykke er at give ham unødig opmærksomhed, mener hun. - Han skal sidde isoleret i resten af sit liv i fængslet. Vi skal ikke beskæftige os med ham og hans syge tanker. Jeg synes, at det er så forkasteligt, at jeg ikke har ord for det, siger Pia Kjærsgaard. Kulturens evne til at skabe debat er ikke aktuel i dette tilfælde, mener Pia Kjærsgaard. - Jeg synes ikke, at der er nogen udfordring overhovedet. For der er jo ikke delte meninger om det her. Det er ikke noget man kan sidde og diskutere, om det er rigtigt eller ondt, det han har gjort. Det er kun ondt, siger hun. - Det er så tarveligt overfor de pårørende, og jeg synes, at man burde tænke sig om.",Kasper Hartmann,Politik,2012-01-19T10:19:00+00:00,https://www.dr.dk/nyheder/politik/pia-k-om-breivikteater-jeg-har-kvalme,DR
BILLEDSERIE: Gallataffel på Christiansborg,,,,Morten Greve,,2012-01-15 00:00:00,https://www.dr.dk/nyheder/temaer/2012/dronning/2012/01/15/15200219.htm?focusId=3573180,DR
Mere om projektet,"Aftenshowet, Skønlitteratur på P1 og P1-programmet Apropos har i en række programmer sat fokus på hemmeligheder. Se og hør dem her.",,,,Kultur,2012-01-27T10:41:00+00:00,https://www.dr.dk/nyheder/kultur/mere-om-projektet,DR
Landsby vil have københavnere,Den lille sønderjyske landsby Branderup går nu i offensiven for at lokke københavnere til byen.,Naturen skal sælge,"Landsbyen Branderup vil, hvis alt går efter planen, snart være at finde i københavnske aviser. Det sker i et forsøg på at lokke københavnere til at flytte til den lille by ved Tønder.  750 indbyggere ikke nokByens 750 indbyggere er nemlig ikke nok til at sikre byens fremtid, mener Mie Thomsen. Hun er medlem af lokalrådet og tovholder på projektet, der har fået tildelt 155.000 LAG- og landistrikstkroner til formålet. - Vi er nødt til at prøve at reklamere for de goder, der er på landet, siger Mie Thomsen til dr.dk/p4. I annoncerne vil de lokke københavnere til at komme på besøg i Branderup til maj, hvor der vil være et åben landsby-arrangement. Her vil de sælge byen på den flotte natur og fællesskabet. Og selvom det ikke vrimler med jobs i Branderup, så mener Mie Thomsen, at den centrale placering er en stor fordel. - Vi ligger jo lige præcis midt i det sønderjyske. Vi har jo lige langt til Ribe, Tønder, Aabenraa og Haderslev, så det er jo ikke slemt. Folk kører jo langt nu om stunder for at komme på arbejde, så det er ikke det, der skulle afskrække. Og det er det, vi prøver at reklamere lidt for, for at få folk herud, siger hun.",Anne-Mette Lorentzen,København,2012-01-24T05:41:00+00:00,https://www.dr.dk/nyheder/regionale/hovedstadsomraadet/landsby-vil-have-koebenhavnere,DR
Dronningen deler sine minder om Danmark,,,,Karin Palshøj,,2012-01-09 00:00:00,https://www.dr.dk/Nyheder/Temaer/2012/Dronning/2012/01/09/100643.htm?rss=true,DR
Regeringen lyn-lukker Værdikommissionen,"Kulturminister Uffe Elbæk nedlægger med øjeblikkelig virkning Værdikommissionen. Den var for diffus, siger han.",Diffust Leverer ikke honorar tilbage,"Efter et speget forløb nedlægger kulturminister Uffe Elbæk (R) nu én gang for alle Værdikommissionen, der skulle ""kortlægge danskernes værdier"", men som i månedsvis har ligget underdrejet efter regeringsskiftet. En enkelt debatrunde blev det til for kommissionens 11 medlemmer, der netop har fået udbetalt 70.000 kroner hver af staten for ulejligheden. - Jeg vil gerne benytte lejligheden til at takke kommissionens medlemmer for deres store indsats. Jeg vil gerne understrege, at jeg ikke har noget at udsætte på det arbejde, som kommissionens medlemmer har udført, skriver Uffe Elbæk i en pressemeddelelse. - Men den opgave, som Værdikommissionen skulle løse, var for åbent og diffust formuleret. Derfor har vi i regeringen valgt at prioritere ressourcerne anderledes, lyder det fra ministeren. Den nye regering fastslog fra første færd, at man ville lukke Værdikommissionen, der oprindelig var Kristendemokraternes idé. Men lukningen lod vente på sig. Også selvom kommissionsformand og biskop i Ribe Stift Elisabeth Dons Christensen flere gange forsøgte at hive en beslutning ud af ministeren. - Vi ville da godt have fortsat arbejdet, men når det så ikke kunne lade sig gøre, så er det da rart, at ministeren nu har truffet en beslutning. Hun skrev allerede i december til Kulturministeriet for at høre, om arbejdet skulle fortsætte, men der kom aldrig noget svar. Som kommissionsformand står Elisabeth Dons Christensen til at modtage 140.000 kroner for sit arbejde. Selvom hun har udtrykt ærgrelse over at modtage penge ""for noget, man ikke laver"", så har hun ikke i sinde at levere honoraret tilbage til staten. Værdikommissionen talte medlemmer som journalist Jens Gaardbo, redaktør Rune Lykkeberg, skuespiller Farshad Kholghi og sociolog Henrik Dahl.",Ritzau/,Politik,2012-01-26T15:12:00+00:00,https://www.dr.dk/nyheder/politik/regeringen-lyn-lukker-vaerdikommissionen,DR
Gæsterne til gallataffel på Christiansborg,,,,Karin Palshøj,,2012-01-15 00:00:00,https://www.dr.dk/Nyheder/Temaer/2012/Dronning/2012/01/15/131842.htm?focusId=3549664,DR
Sygeplejersker vil skære i nattevagter,Risiko for at natarbejde er kræftfremkaldende får sygeplejerskerne til at kræve højst to nattevagter i træk.,Færre nattevagter Fast døgnrytme er vigtig,"Dansk Sygeplejeråd, der repræsenterer landets omkring 70.000 sygeplejersker, mener, at det skal være muligt for medarbejdere kun at tage højst to nattevagter i træk. Meldingen kommer på baggrund af anbefalinger fra danske og internationale eksperter til, hvordan man forebygger brystkræft ved natarbejde. Blandt rådene er hurtigt roterende vagtskift med kun en til to på hinanden følgende nattevagter fremfor tre eller flere nattevagter i træk. - Det er rigtig godt, at eksperterne kommer med nogle konkrete anbefalinger. Og højst to nattevagter i træk er i mine øjne den klareste anbefaling af alle, siger Dorte Steenberg, næstformand i Dansk Sygeplejeråd, og fortsætter: - Jeg går nu ud fra, at arbejdsgiverne vil tage ansvar og sørge for, at det bliver muligt for medarbejderne at følge eksperternes råd. - Det er jo helt nødvendigt, at sygeplejersker arbejder om natten og tager sig af patienter. - Men når undersøgelser har vist en klar sammenhæng mellem brystkræft og natarbejde, så har vi en forpligtelse til at gøre alt, hvad vi kan for at forebygge, at medarbejdere bliver syge, siger hun. En anden ekspertanbefaling er at tilrettelægge arbejdet med uret. Så ens vagter går fra dag til aften, fra aften til nat og fra nat til dag. Ifølge undersøgelser giver det mindre forstyrrelse af døgnrytmen. - Hvis døgnrytmen hele tiden bliver udfordret, så stresser man kroppen, og det kan have en meget negativ effekt. - Derfor er det helt afgørende, at man sørger for at lave nogle vagtplaner, som følger med uret, så der er mindst muligt pres på, og forløbene bliver mere naturlige,"" siger Dorte Steenberg. /ritzau/",Ritzau,Indland,2012-02-21T10:48:00+00:00,https://www.dr.dk/nyheder/indland/sygeplejersker-vil-skaere-i-nattevagter,DR
Udenlandske sygeplejersker er taget hjem,Det er slut med sygeplejerudtryk på gebrokkent dansk på de nordjyske sygehuse.,,"Det er slut med sygeplejerudtryk på gebrokkent dansk på de nordjyske sygehuse. For få år siden måtte sygehusene importere sygeplejersker fra Tyskland. Men siden har besparelser betydet, at der er ledige danske sygeplejersker, så nu er der ikke længere bruge for at hente sygeplejersker fra andre lande. - I øjeblikket er der ingen interesse for at rekruttere udenlandske sygeplejersker, fortæller Jytte Wester. Hun er formand for Dansk Sygeplejeråd i Nordjylland. Tilbage i 2008 skulle hun håndtere, at Region Nordjylland lavede en aftale med mere end 40 tyske sygeplejersker, fordi der manglede arbejdskraft. Men i dag må Jytte Wester i stedet guide medlemmer, der ikke kan få arbejde. - I øjeblikket er det den værste situation vi har haft i mange år. Vi har arbejdsløse sygeplejersker, og den kø vokser og vokser, siger hun. Den gang brugte Regionen mange penge på at lære de udenlandske sygeplejersker dansk og integrere dem. Og det var en nødvendighed, mener Jytte Wester. - Det var en hjælp til at få tilstrækkelig med arbejdskraft, at man gjorde en indsats for at få tilstrækkeligt med sygeplejersker, siger hun.",Mikkel From Nielsen,Nordjylland,2012-02-27T15:26:00+00:00,https://www.dr.dk/nyheder/regionale/nordjylland/udenlandske-sygeplejersker-er-taget-hjem,DR
Sygeplejersker uddanner sig til ledighed,85 procent af de nyuddannede sygeplejersker fra uddannelserne i Viborg og Holstebro er arbejdsløse.,Fyringer gør det sværere Jobmesse og jobrotation,"Sygeplejersker bliver i stor stil uddannet til ledighed. 85 procent af de nyuddannede sygeplejersker fra uddannelserne i Viborg og Holstebro er arbejdsløse. - Så går der tre og et halvt år med SU og studie, og så kommer man ud på et arbejdsmarked, hvor der ikke er noget arbejde at få, siger Anita Staarup, som en af de nyuddannede sygeplejersker. Alle de nyuddannede fra Holstebro kommer ud til arbejdsløshed, mens kun syv sygeplejersker fra uddannelsen i Viborg har et job. Det seneste halve års tid er op mod 200 sygeplejersker blevet fyret ved Hospitalsenheden Vest og på sygehuset i Viborg. Det giver endnu ringere chancer, lyder det fra Dansk Sygeplejeråd. - På grund af de store besparelser vi har været igennem i Region Midtjylland, så er der jo kommet en del ledige sygeplejersker, samtidig med at de nyuddannede har meget svært ved at få job, siger Bente Rasmussen, der er næstformand for sygeplejerskerne i Region Midtjylland. Det betyder, at nogle sygeplejersker søger mod udlandet - for eksempel Norge, hvor der er arbejde at få. Dansk Sygeplejeråd i Region Midtjylland holder en jobmesse den 6. marts, hvor der også bliver mulighed for at høre om ledige stillinger i Norge. I Viborg Kommune kører der et projekt med jobrotation for sygeplejersker. Det arbejder Dansk Sygeplejeråd også på at starte op i Holstebro-området. Lige nu er der i alt 237 ledige sygeplejersker i Region Midtjylland.",Pia Stenbæk,Midt- og Vestjylland,2012-02-07T18:02:07+00:00,https://www.dr.dk/nyheder/regionale/midtvest/sygeplejersker-uddanner-sig-til-ledighed,DR
Finder hurtigere arbejde,Arbejdsløsheden for nyuddannede sygeplejersker er på to år tordnet op fra to til 17 procent. Den laveste andel er dog stadig i Syddanmark.,,"Nyuddannede sygeplejersker har svært ved at finde arbejde. 17 procent af de nyuddannede fra sidste sommers hold har trillet tommelfingre i lang tid. Men i Syddanmark er billedet lidt mere positivt. Det glæder formanden for Dansk Sygeplejeråd i Syddanmark, John Christiansen. - Den primære forklaring er, at især sygehusområdet har indset, at det er vigtigt at have en lidt højere normering end at bruge eksterne vikarer. Så det betyder, at man har fastansat lidt flere sygeplejerske på sygehusområdet end tidligere, siger han Den hurtigere adgang til arbejdsmarkedet er ifølge sygeplejerskenes formand vigtigt for at få en god start i faget. - Det gør jo, at man rodfæstes meget hurtigere, og for den enkelte sygeplejerske betyder det, at man bedre kan etablere sig i sit private liv. Det betyder også, at sandsynligheden for, at de bliver indenfor sygeplejerskefaget er meget, meget større, siger John Christiansen.",Rasmus Kjølby,Trekantområdet,2012-02-15T07:02:00+00:00,https://www.dr.dk/nyheder/regionale/trekanten/finder-hurtigere-arbejde,DR
Marlene står frem: - Han maltrakterede min krop og mit ansigt,"Marlene Duus fortæller i Aftenshowet i aften om hvordan hendes liv, som hun kendte det, for tre år siden blev smadret af en voldelig ekskæreste. ",,"- Han maltrakterede min krop og mit ansigt med et tungt vandrør. Dernæst kastede han min bevidstløse krop ud fra tredje sal. Det er tre år siden. Jeg var godt i gang med min karriere i modebranchen, var aktiv og livsglad. Det liv eksisterer nu kun i savn og billeder. Sådan skrev Marlene Duus mandag i en kronik i Politiken og siden har hendes historie om forskelsbehandlingen på voldsoffer og voldsmand skabt massiv debat i landets medier. I aften er hun gæst i Aftenshowet på DR1. Her vil flere retsordførere også blive spurgt, om det kan være rigtigt, at man i Danmark hjælper voldsmænd mere end voldsofre? Se med i aften på DR1 fra klokken 19.00.",Jesper Helmer,Indland,2012-02-21T12:36:00+00:00,https://www.dr.dk/nyheder/indland/marlene-staar-frem-han-maltrakterede-min-krop-og-mit-ansigt,DR
Flyt til Syddanmark og få sygeplejejob,Ledigheden blandt nyuddannede sygeplejersker på landsplan er steget. Dog ansætter Region Syddanmark flere sygeplejersker på sygehuse end tidligere.,Vi ansætter flere sygeplejersker Vigtigt at komme hurtigt på arbejdsmarkedet,"Det er blevet sværere for nyuddannede sygeplejersker at finde et job - ledigheden på landsplan er steget fra 2 til 17 procent. Men hvis de vil have heldet med sig, skal de overveje at flytte til Region Syddanmark. Det er nemlig her, der er størst chance for at blive ansat. Formand for Sygeplejerådet i Syddanmark, John Christiansen, tror, det skyldes et ændret forhold mellem vikarer og fastansatte: - Især sygehusområdet har indset at det er vigtigt at have en lidt højere nomering end at bruge eksterne vikarer. Det betyder at man har ansat lidt flere sygeplejersker på sygehusområdet end tidligere. Han mener, at den hurtige adgang til arbejdsmarkedet er vigtig for at sygeplejerskerne kommer godt ind i faget. - Man rodfæstes langt hurtigere. Helt personligt for den enkelte sygeplejerske gør det selvfølgelig også, at man bedre kan etablere sig i sit private liv. Det kan være huskøb eller det at få børn. Det betyder også at sandsynligheden for at man så bliver inden for sygeplejerskefaget er større, siger John Christiansen. http://mu.net.dr.dk/admin/programcard/get/?id=urn:dr:mu:programcard:54f47a6f6187a411cc6fcdb0http://mu.net.dr.dk/admin/programcard/get/?id=urn:dr:mu:programcard:550949d96187a912fce98132",Heidi Callesen,Fyn,2012-02-15T07:23:00+00:00,https://www.dr.dk/nyheder/regionale/fyn/flyt-til-syddanmark-og-faa-sygeplejejob,DR
DIN MENING: Vil du have din arbejdsdag delt i to?,,,,Morten Top,,2012-02-08 00:00:00,https://www.dr.dk/Nyheder/Baggrund/2012/02/08112739.htm?focusId=3546851,DR
Sociale bedragere har det svært i Aarhus,"Aarhus Kommune har succes med at jage sociale bedragere. Det er lykkedes tre medarbejdere at kradse 12,3 millioner ind i løbet af sidste år.",Mere end forventet,"Aarhus Kommune har succes med at jage sociale bedragere. 12,3 mill. kr. lykkedes det de tre medarbejdere i kommunens kontrolenhed  at kradse ind sidste år. Det er langt mere end man havde forventet og 4,5 mill. mere end året før. Det er folk, der er afsløret i snyd med bl.a kontanthjælp, sygedagpenge og førtidspension. - Resultatet er både positivt og negativt. Det er fint, at Kontrolenheden er blevet så effektiv, som den er, men det er bekymrende, at så mange fortsat forsøger at snyde sig til penge fra den fælles kasse, siger social- og beskæftigelsesrådmand Hans Halvorsen.",Villy Vestergaard,Østjylland,2012-02-14T09:31:00+00:00,https://www.dr.dk/nyheder/regionale/oestjylland/sociale-bedragere-har-det-svaert-i-aarhus,DR
Kun én har Roskildesyge,"På Kolding Sygehus har blandt andet patienterne på Børneafdelingen sat i isolation. Men det viser sig, at kun en enkelt patient har Roskildesyge.",,"Kun et enkelt barn på børneafdelingen på Kolding Sygehus har Roskildesyge. Det viser resultatet af de prøver, som de ansatte har taget på de børn, der var under mistanke for at lide af Roskildesyge. Når der kun er et enkelt tilfælde, så er der ikke tale om et udbrud, og derfor genåbner sygehuset nu de lukkede afsnit. Det drejer sig for eksempel om en legeafdeling og den fælles buffet. I øjeblikket er der syv børn, der er isoleret på grund af diarré, og de forbliver i isolation til symptomerne er væk. Afdelingssygeplejerske Bente Mortensen er glad for, at der ikke var tale om et egentligt udbrud af Roskildesyge: - Børnene bliver jo indlagt fordi de er syge, og de skal jo helst ikke få en anden sygdom mens de er på sygehuset, siger hun.",Jan Laursen,Trekantområdet,2012-02-14T15:23:22+00:00,https://www.dr.dk/nyheder/regionale/trekanten/kun-en-har-roskildesyge,DR
Hund reddede ejere fra brand,En hund reddede i nat sine ejere fra en brand i Fjerritslev.,,"En hund reddede i nat sine ejere fra en brand i Fjerritslev. Ejerne lå og sov i deres hus på Manstrupvej, da der af endnu ukendte årsager gik ild i stuehuset. Ilden brændte hul i loftet og op i taget, men hunden fik vækket sine ejere, som kom sikkert ud. Politi og beredskab blev kontaktet klokken 02.17.",Agnete Birch Smith,Nordjylland,2012-02-21T05:45:34+00:00,https://www.dr.dk/nyheder/regionale/nordjylland/hund-reddede-ejere-fra-brand,DR
3-årig pige død efter fald fra vindue,"Den tre-årige pige, som søndag faldt ud fra et vindue på tredjesal er død, oplyser politiet.",,"Den treårige pige, som søndag eftermiddag faldt ud ad et vindue fra en lejlighed på tredje sal, døde mandag eftermiddag på Rigshospitalet. - Hendes skader var så alvorlige, at lægerne i samråd med de pårørende besluttede at slukke respiratoren. Klokken 15.38 blev hun erklæret død, fortæller vagtchefen ved Københavns Politi, Claus Grønnegaard. Pigen legede med et andet barn på et værelse i lejligheden på Vesterbro i København, mens moren var i køkkenet. Da moren kom ind i værelset, opdagede hun til sin store forskrækkelse, at den treårige pige ikke længere var i rummet. I stedet kunne hun se et åbent vindue, og på gaden lå hendes datter. Den lille pige blev i hast bragt til Rigshospitalets Traumecenter, men mandag eftermiddag måtte lægerne opgive at redde hendes liv.",/ritzau/,København,2012-02-06T15:54:00+00:00,https://www.dr.dk/nyheder/regionale/hovedstadsomraadet/3-aarig-pige-doed-efter-fald-fra-vindue,DR
11-årig pige ser ud til at overleve,"Den 11-årige pige, der i torsdag eftermiddag blev livsfarligt kvæstet ved en trafikulykke i Als, ser ud til at overleve.",Ramte minibus,"Den 11-årige pige, der i torsdag eftermiddag blev livsfarligt kvæstet ved en trafikulykke i Als, ser ud til at overleve. Ifølge Johan Nielsen fra Himmerlands Politi er pigen nu så stabil, at lægerne forventer at tage hende ud af respiratoren om en uge. Ud over pigen blev hendes to søskende på fem og 12 år også alvorligt kvæstede. Ulykken skete da en personbil med børnene som passager kørte sammen med en minibus. Efterfølgende blev seks ambulancer i kortege med politieskorte sendt til traumecentret i Aalborg. Region Midtjyllands redningshelikopter fra flyvestationen i Karup blev blandt andet sendt til stedet. Det samme gjorde en mobil traumeenhed med læger og sygeplejersker fra sygehuset i Aalborg. De to personer i minibussen kom ifølge politiet ikke alvorligt til skade ved ulykken.",Agnete Birch Smith,Nordjylland,2012-02-10T09:45:40+00:00,https://www.dr.dk/nyheder/regionale/nordjylland/11-aarig-pige-ser-ud-til-overleve,DR
Kampe i Syrien på webcam,"En syrisk netbruger har sat et webkamera op, der filmer ud over Homs, mens skud og bomber fra tid til anden flænser luften. Advarsel: risiko for voldsomme billeder.",,"Kampene mellem oprørere og regeringsstyrker i den syriske by Homs fortsætter tirsdag på 11. dag i træk. Kampene foregår i flere byer, herunder forstæder til Damaskus og i Homs. Her kan du se billeder fra byen Homs sat op af en syrisk netbruger, der kalder sig baba-omer. OBS: Hvis videoen ikke er live, når du kigger, kan du se masser af optagelser, der angiveligt stammer fra Homs i baba-omers tidligere live-sendinger.",Frederik Bjerre Andersen,Udland,2012-02-14T13:51:00+00:00,https://www.dr.dk/nyheder/udland/kampe-i-syrien-paa-webcam,DR
Gigantiske ekstra-regninger på vej fra vandværket,Advarsel fra vandværket i Blokhus: - Der er noget helt galt for tiden med en vandforbrug på det dobbelte af normalen for vinterperiode.,Værre end normalt Ikke nok med fem graders varme i huset,"Det kan gå så galt, når frosten sprænger rørene i sommerhuset, fordi hovedhanen står åben. Formanden for Blokhus Vandværk, Mogens Sparre, varsler store ekstra-regninger på vej til sommerhus-ejere, som har fået vandrørsskader. - Vandforbruget er lige nu dobbelt så stort som på normale vinterdage, siger han. Og det bekymrer os, fordi vi normalt kun ser vandet fosse så meget ekstra, når vi får tøvejr ovenpå frost. Mogens Sparre tolker forbruget derhen, at der er sket sprængninger af rør, som er af den kraftige slags. - Det er ikke små sprængninger, når der trænger vand ud, mens der er frost, siger han. Mogens Sparre forventer, at nogen står til at få en regning, som er dybt chokerende. - Altså 100.000 bare i ekstra i afgift har vi eksempler på. Og det er jo ikke sjovt at stå med en regning, der er ude i hampen, samtidig med at huset er ødelagt af vand, siger han. Han mener, at forklaringen på at skaderne tegner til at blive store i år, kan være, at de senere års vintre har været ret temperaturmilde med meget sne. - Folk har kunnet nøjes med få varmegrader i huset. Det er bare ikke nok i år alle steder, siger han.",Niels Kjeldsen,Indland,2012-02-10T06:29:00+00:00,https://www.dr.dk/nyheder/indland/gigantiske-ekstra-regninger-paa-vej-fra-vandvaerket,DR
Kommune melder Solhaven for overgreb,Har medarbejdere slået og terroriseret børn på institutionen Solhaven? Det har Vesthimmerlands Kommune bedt politiet undersøge.,Skærpet tilsyn Tilsyn kan ikke bekræfte anklager Nye anklager om overgreb,"Har medarbejdere slået og terroriseret børn på institutionen Solhaven i Farsø? Det har Vesthimmerlands Kommune bedt politiet undersøge. - Familieafdelingen er blevet gjort bekendt med anklager om fysiske og psykiske overgreb på børn på Solhaven, siger socialudvalgsformand Kurt Friis Jørgensen fra Venstre. Det skete helt tilbage i juni, at kommunen politianmeldte institutionen i Farsø, der har flere afdelinger i byen og nærmeste omegn for børn og unge med svære tilpasningsvanskeligheder. - Vi kan ikke som kommune gå ind og lave efterforskning på det og afhøringer. Derfor er det meldt til politiet, der kan gøre det, siger han. Samtidig besluttede kommunen at indføre skærpet tilsyn. DRs aktindsigt i tilsynsrapporterne viser, at institutionen ofte bruger magt. I årets første 10-11 måneder har Solhaven selv indberettet 24 magtanvendelser til Tilsynet. 13 blev vurderet tilladt, men ni blev vurderet ikke tilladt. To blev ikke vurderet som magtanvendelse. Og Tilsynet skriver: >Det er fortsat Tilsynets vurdering, at Solhaven vil kunne profitere af, at arbejde mere målrettet med forebyggelse af magtanvendelse. To episoder hvor en ung har anklaget medarbejdere for ydmygende og nedværdigende behandling, og hvor en ung er blevet spærret inde i >Cellen Men Tilsynet konkluderer: >Vi har ikke fået bekræftet anklagerne om, at der skulle foregå fysiske og psykiske overgreb på børn, der er anbragt på Solhaven. Det skærpede tilsyn stoppede i efteråret, men i december besluttede kommunens socialudvalg på ny at indføre skærpet tilsyn. - Det er på baggrund af en lignende anmeldelse vi har fået fra Børnerådet, så er vi gået ind og laver den ekstra kontrol, siger Kurt Firis Jørgensen. Politiinspektør Verner Holm bekræfter, at politiet efterforsker sager mod Solhaven, men afviser at kommentere det nærmere.",Søren Flytkjær,Indland,2012-02-24T04:43:00+00:00,https://www.dr.dk/nyheder/indland/kommune-melder-solhaven-overgreb,DR
KLUMME: Du er selv din værste fjende på nettet,,,,Shehzad Ahmad- UNIoC- chef for DKoCERT,,2012-02-06 00:00:00,https://www.dr.dk/nyheder/baggrund/2012/02/163053.htm?focusId=3414254,DR
Klatrepark i Kolding sat i bero,"For meget bøvl har ført til, at der ikke bliver nogen klatrepark i Marienlundskoven i Kolding foreløbig.",,"For meget bøvl har ført til, at der ikke bliver nogen klatrepark i Marienlundskoven i Kolding foreløbig. Projektmager og direktør Søren Madsen har valgt at opgive planerne om en Funky Monkey Park i denne omgang. Bl. a. fordi han ikke vil kunne nå at åbne parken inden starten på sæsonen her i foråret. Søren Madsen undrer sig over de mange protester der har været mod parken. - Det er jo et projekt, der har meget med natur at gøre. Han mener det skyldes ukendskab til, hvad det går ud på. Søren Madsen driver i forvejen en klatrepark i Odense.",Mogens Ploug,Trekantområdet,2012-02-27T06:53:00+00:00,https://www.dr.dk/nyheder/regionale/trekanten/klatrepark-i-kolding-sat-i-bero,DR
BILLEDSERIE: Siku i sneen,,,,Morten Top,,2012-02-12 00:00:00,https://www.dr.dk/nyheder/billedserie-siku-i-sneen,DR
Kairo: Regeringsbygning i flammer,"Mens demonstranter er i slagsmål med politiet, er en regeringsbygning brudt i brand i Kairo, oplyser tv.",Overtog bygningen Sammenstød i to dage,"En regeringsbygning over for indenrigsministeriet i Kairo står i brand, mens demonstranter nede på gaden er i slagsmål med politiet, rapporterer Egyptens statslige tv fredag aften. - Der er ild i skattemyndighedernes bygning over for indenrigsministeriet, hedder det kort uden nærmere forklaring på, hvordan det er sket. Bygningen ligger i det centrale Kairo ikke langt fra Tahrir-pladsen, hvor tusindvis af mennesker er forsamlet. Angiveligt overtog demonstranter bygnngen, der skulle tilhøre skattemyndighederne, allerede fredag omkring middag. Herfra havde demonstranterne nemlig nemmere adgang til at angribe sikkerhedsstyrkerne på gaden nedenfor.Demonstranterne havde medbragt møbler og elektrisk udstyr til at bruge som skjolde. De kastede sten og molotovcocktails ned mod sikkerhedsstyrkerne. Men ifølge Ahram Online skulle demonstranterne være klatret ned igen efter nogle timer på taget. Derfor vides det endnu ikke, hvorfor bygningen står i brand. Der har i to dage været voldsomme sammenstød i Kairo. Baggrunden er en fodboldkamp onsdag i byen Port Said, hvor det lokale holds tilhængere angreb tilhængerne fra den besøgende Kairo-klub. 74 mennesker blev mast, tævet og stukket ihjel. Demonstranterne anklager politiet og militæret for at være skyld i massakren ved at forholde sig passive under tumulterne på Port Saids fodboldstadion. Den egyptiske avisen Ahram Online melder om mindst fire dræbte i urolighederne efter fodboldurolighederne.",Ritzau/Nikoline Vestergaard,Udland,2012-02-03T17:23:00+00:00,https://www.dr.dk/nyheder/udland/kairo-regeringsbygning-i-flammer,DR
Februar i billeder,,,,Morten Top,,2012-02-23 00:00:00,https://www.dr.dk/nyheder/februar-i-billeder,DR
Sygeplejersker på detektivarbejde efter hiv,"Et korps af sygeplejersker og nye patienter skal opstøve nogen af de mange, der går rundt med hiv-virus i blodet uden at vide det.",16 sygeplejersker klar Smittekæde kan stoppes,"Gamle telefonnumre, halve adresser og grundige beskrivelser af ex-kærester. Al information er brugbar, når landets infektionsmedicinske afdelinger, nu indleder et større detektivarbejde for at finde de 1.000 danskere, som i årevis har været hiv-smittede uden at ane det. - Mange af dem, der går mange år med en hiv-infektion er faktisk heteroseksuelle, og dem skal vi prøve at nå, så vi kan få stoppet spredningen, siger Tinne Laursen, som er rådgiver ved den infektionsmedicinske afdeling på Århus Universitets Hospital. Sammen med en sjællandsk kollega har hun netop færdiguddannet 16 sygeplejersker i at hjælpe nye patienter med at skrue tiden tilbage og finde frem til gamle ekskærester, tilfældige knald og affærer, som kan være blevet smittet for 10-15 år siden. - Hvis jeg får navnet på en person, har jeg mulighed for at søge på nettet. Der er også gamle telefonnumre og nogen, der måske har en halv gammel adresse. Bare vi ved, hvor de boede for ti år siden, så kan vi finde ud af, hvor de er i dag. Advare dem og tilbyde en test, forklarer Tinne Lauersen. Hun har i flere år foretaget den kontakt-opsporing, der nu bliver udbredt til hele landet. Det er Sundhedsstyrelsen, der har finansieret oprustningen på området. Hvert år registreres 250-300 hiv-smittede herhjemme, men 1.000 personer går rundt med virus i blodet uden at ane det. - I dag kan man få en behandling. Det vil sige, at de mennesker, vi finder kan vi hjælpe. Hvis de går med til samarbejdet om at finde tidligere partnere, kan vi som ekstra bonus stoppe den smittekæde, der opstår, hvis man ikke ved, man er smittet, siger Tinne Laursen. http://mu.net.dr.dk/admin/programcard/get/?id=urn:dr:mu:programcard:532799546187a21a38d5903b",Sanne Nyland Christensen,Indland,2012-03-26T04:12:00+00:00,https://www.dr.dk/nyheder/indland/sygeplejersker-paa-detektivarbejde-efter-hiv,DR
Læger: Drop akutlinje med sygeplejersker,"Sygeplejersker bør holde sig fra akutrådgivning i Region Hovedstaden, mener lægeforeningen.",600 opkald i døgnet Regionen vil aflaste akutmodtagelse,"Den nye akutlinje i Region Hovedstaden, hvor specialuddannede sygeplejersker står klar til at rådgive, får nu hug af lægeforeningen. Det skriver Ugeskrift for Læger. - Region Hovedstaden råder over et stort antal vagtlæger, der er eksperter. Man burde overlade det til dem, der rent faktisk kan lave den slags opgaver at udføre dem, siger Lægeforeningens formand Mads Koch Hansen til Ugeskrift for Læger. - De kan både stille diagnose, men også fortælle præcist, hvor patienten skal gå hen, hvis de skal videre i systemet. Hvorfor ikke starte med lægen, som man gør andre steder. Jeg synes, det her tilbud er overflødigt og må forvirre patienten, siger han. Akuttelefonen 1813 startede den 30. januar. En specialuddannet sygeplejerske modtager opkald døgnet rundt og henviser til yderligere behandling, hvis hun vurderer, at det er nødvendigt. Der er i snit 600 opkald i døgnet. Direktør for akutberedskabet i Region Hovedstaden, Freddy Lippert, forstår ikke kritikken: - Vi ønsker dels at aflaste vores akutmodtagelser, dels at hjælpe borgerne med en let adgang til den relevante behandling. Derfor har vi nu samlet disse tilbud et sted, hvor fagfolk sidder klar 24 timer i døgnet og forklarer, hvor borgeren skal søge hjælp. Vi har 112 til akutte livstruende hændelser og 1813 som et døgntilbud til borgerne, siger han Samtidig kritiserer Forbrugerrådet den måde, som Regionen har reklameret for akutlinjen på, for at være på grænsen til det lovlige.",Kasper Pihl Møller,Indland,2012-03-03T19:42:00+00:00,https://www.dr.dk/nyheder/indland/laeger-drop-akutlinje-med-sygeplejersker,DR
OK at sygeplejersker passer akut-telefonen,"Læger har ikke eneret på diagnoser, fastslår Sundhedsstyrelsen efter kritik af akuttelefon med sygeplejersker. ",Sygeplejerskerne er gode nok Akuttelefon hitter,"Sundhedsstyrelsen sætter nu Forbrugerrådet på plads i sagen om den nye akutlinje 1813 i Region Hovedstaden. Her sidder specialudannede sygeplejersker klar ved telefonen for at rådgive borgere, der søger sundhedsfaglige råd og vejledning. Lægeforeningen har været ude efter akutlinjen, som de mener forvirrer patienterne. Desuden har Forbrugerrådet kritiseret Region Hovedstadens reklamer, som de mener er på kant med loven og henvist til, at det er forbudt for andre end læger at stille diagnoser. Men den påstand maner Sundhedsstyrelsen nu i jorden. - Det er ikke forbeholdt nogen som helst at stille diagnoser, siger Anne Mette Dons, chef for tilsyn og patientsikkerhed i Sundhedsstyrelsen til dsr.dk - Der står ikke noget i autorisationsloven om, at det kun er læger, som må stille diagnoser. Så det er ikke korrekt. - Sygeplejersker kan godt vurdere borgere og stille diagnoser. Det gør de også af og til hos den praktiserende læge, fastslår Anne Mette Dons. Akuttelefonen i Region Hovedstaden startede 30. januar og har i gennemsnit 600 opkald i døgnet. Formanden for landets sygeplejersker er tilfreds med, at Sundhedsstyrelsen nu skærer igennem. - Sundhedsstyrelsens svar er ikke til at tage fejl af. Og det er godt, at der nu står helt klart, at det ikke er forbeholdt en særlig faggruppe at stille diagnoser, siger Grete Christensen, formand for Dansk Sygeplejeråd. Hun håber, at medarbejderne på akuttelefonen nu kan få arbejdsro til at tage sig borgerne og dermed være med til at gøre ventetiden på skadestuerne kortere. Intensionen med akuttelefonen er ikke mindst at hjælpe borgerne med at finde ud af, om de skal tage på skadestuen, til praktiserende læge eller bare holde sig lidt i ro.",Bjørn Schiønning,Indland,2012-03-09T14:44:17+00:00,https://www.dr.dk/nyheder/indland/ok-sygeplejersker-passer-akut-telefonen,DR
Sygeplejersker skal søge til Norge,"Dansk Sygeplejeråd opfordrer de ledige østjyske sygeplejersker til at tage til Norge, hvor hospitalerne skriger hospitalerne efter arbejdskraft. ",Vigtigt at fastholde dem,"Tag til Norge og få et job. Det opfordrer Dansk Sygeplejeråd de mange ledige østjyske sygeplejersker til. For i Norge skriger hospitalerne nemlig efter kvalificeret arbejdskraft. - Vores erfaring viser, at hvis sygeplejerskerne ikke får arbejde, så er der en risiko for, at de forsvinder over i et andet fag, siger Hanne Jacobsen fra Dansk Sygeplejeråds Kreds Midtjylland. - Ellers også forsætter de med en uddannelse i en helt andet retning, siger hun. - Og det er vi slet ikke interesserede i. Vi har brug for at fastholde dem som uddannede sygeplejersker, så de er der, når der kommer sygeplejejobs igen, hvad vi regner med der gør, siger hun. Alene i Region Midtjylland går over 400 sygeplejersker ledige.",Lene Kok,Østjylland,2012-03-07T07:20:29+00:00,https://www.dr.dk/nyheder/regionale/oestjylland/sygeplejersker-skal-soege-til-norge,DR
Læge og sygeplejersker er blevet opereret,En læge og to sygeplejersker er blevet opereret efter et knivoverfald fredag. Operationerne er gået godt.,Politiet venter tålmodigt,"En 34-årig mandlig læge og to kvindelige sygeplejersker på 30 og 34 år ligger nu på intensiv afdeling på Odense Universitetshospital, efter at de tidligere fredag blev knivoverfaldet af en patient på Psykiatrisk Afdeling. - De er alle tre blevet opereret, og det er gået godt, siger sygehusdirektør Jens Peter Steensen. - De er alle tre i intensiv behandling, og den enes tilstand er kritisk, men jeg udtaler mig for dem alle tre som en gruppe, men for hvem af dem, det drejer sig om, kan jeg ikke sige, siger han. Ifølge politiet drejer det sig dog om den 34-årige læge. Han fik skåret maven op, mens den 34-årig sygeplejerske blev stukket i ansigtet og på brystet. En 30-årig kvinde fik perforeret bugvæggen. Jens Peter Steensen understreger, at selv om operationerne er gået godt, så er situationen alvorlig. Og han udelukker ikke, at der kan blive tale om flere operationer de kommende dage. Den 47-årige psykisk syge knivstikker opholder sig fortsat på en sengestue, hvor han har været siden ved 10-tiden. Imens venter politiet tålmodigt i håb om, at han vil komme ud frivilligt. Ifølge politiinspektør Bjarne Sørensen har manden ikke fået bragt hverken mad eller drikke ind, mens forhandlingerne har stået på. - Vi forsøger stadig at overtale ham til at komme frivilligt ud. Der er en fornuftig dialog, men man skal ikke undervurdere, at det er en psykisk syg person, vi har med at gøre, siger politiinspektør Bjarne Sørensen. Det er særligt uddannede forhandlere fra Fyns Politi, der er i kontakt med knivstikkeren. Samtidig er et indtrængningshold af betjente klar til at rykke ind og sætte sig på situationen, hvis det pludseligt eskalerer.",Hilmar Vester,Indland,2012-03-16T18:18:00+00:00,https://www.dr.dk/nyheder/indland/laege-og-sygeplejersker-er-blevet-opereret,DR
Kritik af akuttelefon er forfejlet,"Dansk Sygeplejeråd mener, at Forbrugerrådet og Lægeforeningens kritik af akuttelefonen i Region Hovedstaden er skudt ved siden af.",Annoncekampagnes slogan får kritik,"Telefonen bliver allerede brugt af mange borgere, og de specialuddannede sygeplejersker giver kompetent sundhedsfaglig vejledning, der bidrager til at nedbringe ventetiden på skadestuer. Formand for Dansk Sygeplejeråd, Grete Christensen, mener, at Forbrugerrådet og Lægeforeningens kritik af den nye akuttelefon i Region Hovedstaden er forfejlet. - Mange borgere bruger allerede akuttelefonen. Og det giver rigtig god mening, at specialuddannede sygeplejersker hjælper borgerne med at finde ud af, om de skal tage på skadestuen, til praktiserende læge eller blot klare det med en varm kop te. På den måde forebygger man, at der bliver alt for lang ventetid på f.eks. skadestuen, siger Grete Christensen i en pressemeddelelse. Det er blandt andet en annoncekampagne for den nye akuttelefon, som har fået Forbrugerrådet og Lægeforeningen op i det røde felt. De to organisationer mener, at kampagnens slogans ""Varm te eller pencillin"" og ""Træthed eller sygdom"" foregiver, at sygeplejersker kan stille diagnoser, og det er kritisabelt, lyder det. - Jeg har normalt stor respekt for både Forbrugerrådet og Lægeforeningen. Men i det her tilfælde skyder de forbi målet. De specialuddannede sygeplejersker giver råd og vejledning, de stiller ikke diagnoser. - Jeg er optaget af, at finde effektive løsninger til borgerne, som ikke går på kompromis med den sundhedsfaglige kvalitet, og her er akuttelefonen et stærkt eksempel, siger Grete Christensen, formand for Dansk Sygepelejråd. Ifølge Region Hovedstaden er der i gennemsnit 600 opkald til akuttelefonen i døgnet. Og Region Hovedstaden afviser blankt Forbrugerrådet og Lægeforeningens kritik af akuttelefonen.",DR Nyheder,Indland,2012-03-04T06:59:00+00:00,https://www.dr.dk/nyheder/indland/kritik-af-akuttelefon-er-forfejlet,DR
OUH bør ansætte flere sygeplejersker,"Dansk Sygeplejeråd opfordrer Odense Universitetshospital til at ansætte flere sygeplejersker, så ventetiden på kræftoperationer kan nedbringes.",,"Dansk sygeplejeråd i region Syddanmark opfordrer Odense universitetshospital til at ansætte flere sygeplejersker, så ventetiden på kræftoperationer kan nedbringes. Som vi har fortalt her på P4 Fyn så har uro på mave-tarm-kirurgiske afdeling ført til mange aflyste operationer - Ventelisterne for bugspytkirtelkræft er oppe på cirka fem uger, og de er stigende for andre kræfttyper på Odense Universitetshospital. Nu har ledelsen på OUH muligheden for at få rettet op på problemerne ved at ansætte sygeplejersker. Og der er ledige nok at tage af i regionen, siger kredsformand for Dansk Sygeplejeråd i syddanmark John Christiansen  ",Lars Timann Esmarch,Fyn,2012-03-07T16:43:00+00:00,https://www.dr.dk/nyheder/regionale/fyn/ouh-boer-ansaette-flere-sygeplejersker,DR
Region risikerer politisag efter knivstik,Arbejdstilsynet langer hårdt ud efter psykiatrisk afdeling i Odense efter et knivoverfald fredag.,Strakspåbud Kniv i tasken,"Arbejdstilsynet overvejer, om der skal rejses en politisag mod Region Syddanmark for at have svigtet sikkerheden på den psykiatriske afdeling på Odense Universitetshospital. Det sker, efter at en psykiatrisk patient smuglede en kniv ind på en afdeling og overfaldt en psykiater og to sygeplejersker i fredags. Samtidig har Arbejdstilsynet givet et strakspåbud om, at der skal strammes op på procedurerne omkring visitationen af patienterne øjeblikkeligt. Hospitalets psykiatriske afdeling har fået syv dage til at svare på, hvordan man vil løse problemerne. - Vi har ikke kunnet se i procedurerne eller få forklaret fra medarbejderne, hvordan der arbejdes helt konkret med visitering. Hvilke metoder bruges der og hvor mange skal gøre det, siger tilsynschef Mette Thidemann. Region Syddanmark har fået besked på, at ""virksomheden straks skal sikre, at de ansatte er instrueret i, hvordan en visitation udføres, så man har sikkerhed for, at patienten ikke har genstande skjult, som kan anvendes til at volde andre skade."" Det er de sjuskede og uklare retningslinier omkring visitering sammenholdt med risikoen ved en mangelfuld visitering af denne patientgruppen, der har ført til strakspåbudet. Fredag blev en psykiater og to sygeplejersker overfaldet af en patient og stukket med en kniv på psykiatrisk afdeling på Odense Universitetshospital. Tilstanden var for to af dem i længere tid kritisk, men er nu stabil. Patienten havde en kniv med i tasken, da han mødte op på afdelingen, og det lykkedes ham at få den med ind, da han blev tvangsindlagt natten til torsdag, selvom han var blevet visiteret. En rapport fra Arbejdstilsynet fra december 2011 viser, at der i længere tid har været alvorlige problemer med sikkerheden på den pågældende afdeling. Rapporten konkluderer, at der er ""risiko for, at medarbejderne udsættes for vold og trusler med fysiske skader til følge"". Det psykiatriske afsnit har været lukket siden overfaldet.",Ritzau,Indland,2012-03-20T10:12:00+00:00,https://www.dr.dk/nyheder/indland/region-risikerer-politisag-efter-knivstik,DR
Jobrotation i hvide kitler,"Jobrotation er den bedste måde at få ledige sygeplejersker i job på, mener Dansk Sygeplejeråd i Nordjylland, hvor der er jobrotationsprojekter i gang eller på vej, der omfatter cirka 30 sygeplejersker.",Mindst 61 ledige nyuddannede sygeplejersker,"Jobrotation er den bedste måde at få ledige sygeplejersker i job på. Og i Nordjylland er der jobrotationsprojekter i gang eller på vej, der omfatter cirka 30 sygeplejersker. Det siger Dansk Sygeplejeråd, DSR, i Nordjylland. Det er Aalborg Kommune og Region Nordjylland, som har projekter i gang, hvor ledige roterer ind på stillinger til erstatning for faste medarbejdere på kursus og uddannelse. Formand Jytte Wester foretrækker klart jobrotation frem for andre aktiveringsformer - fordi der her er tale om midlertidige stillinger på almindelige vilkår, det vil sige til overenskomstmæssig løn og med det samme ansvar som fastansatte. I modsætning til virksomhedspraktik eller job med løntilskud, hvor sygeplejersken kun modtager sine dagpenge og ikke må påtage sig særligt ansvar. DSR i Nordjylland holdt forleden temamøde for nyuddannede, ledige sygeplejersker. Dem var der i januar 61 af i landsdelen, plus de allersenest uddannede, som først tæller i statistikken senere i marts måned. Anette Lillelund fra Sæby er en af de nyuddannede, ledige sygeplejersker, som efter mødet vil gå til sit jobcenter og bede om at komme i jobrotation. - Her kommer man ind og får lov at vise, hvad man kan i et rigtigt job, hvor man må gøre det, som sygeplejersken i den faste stilling plejer at gøre, siger hun.",Karin Mette Petersen,Nordjylland,2012-03-05T07:12:00+00:00,https://www.dr.dk/nyheder/regionale/nordjylland/jobrotation-i-hvide-kitler,DR
Gå til sygeplejerske døgnet rundt,"Døgnbemandede lægehuse skal være med til at forhindre unødige indlæggelser på sygehusene, foreslår Kommunernes Landsforening i et omfattende sundhedsudspil.",Mere forebyggelse Sygeplejersker: Ja tak,"I hver kommune skal der være døgnbemandede lægehuse, hvor borgerne kan henvende sig, hvis de føler sig syge. Det er et af 88 konkrete tilbud, som Kommunernes Landsforening i dag lægger på bordet i forbindelse med det kommunalpolitiske topmøde i Aalborg. Kommunerens Landsforening lægger op til en fuldstændig omorganisering af sundhedsvæsenet, så danskerne for de samme penge får en betydelig bedre behandling. Hovedtanken er at rykke sygeplejen meget tættere på borgerne og samtidig i langt højere grad end i dag forebygge sygdomme og sikre mere sammenhængende behandlingsforløb, når man er blevet syg. - KL og kommunernes bud på en ny sundhedspolitik tager udgangspunkt i, at flere patienter fremover skal plejes og efterbehandles i det nære sundhedsvæsen. Kommunerne skal i højere grad forebygge, at borgerne indlægges unødigt bl.a. via akutpladser og døgnbemandet sygeplejeydelser, siger KL´s formand Jan Trøjborg. - Efter udskrivning er det helt centralt, at patienterne modtager en effektiv rehabilitering i deres nærmiljø, så de hurtigt kan vende tilbage til deres hverdagsliv. I dag belønnes sygehusene for deres aktivitet.. Det giver hospitalerne tilskyndelse til en masse behandlinger. Men det er nu engang sådan, at investering i sygehusvæsenet giver flere patienter. Mens investeringer i det nære sundhedsvæsen betyder mere sundhed og færre patienter, siger Jan Trøjborg. Formanden for Dansk Sygeplejeråd Grete Christensen tager godt imod intentionerne i udspillet. - Når jeg besøger kommuner og sygehuse, møder jeg mange sygeplejersker, som er i fuld gang med at udvikle bedre sundhedstilbud. Men jeg hører også om mange uhensigtsmæssige forløb. Ældre bliver først udsat for forvirrende og opslidende transport til et fjerntliggende akutsygehus. Derefter bliver de udsat for et mindst lige så forvirrende og opslidende ophold på en overfyldt medicinsk afdeling. Selvom de måske kun har en ukompliceret tilstand som dehydrering eller en urinvejsinfektion, siger Grete Christensen. - Sådan et forløb skal tages i opløbet eller håndteres lokalt – enten i borgerens eget hjem, i plejeboligen eller i en kommunal akutenhed. Hvis det skal lykkes, er det afgørende, at kommunerne opruster såvel kompetencer som de nære sundhedstilbud, siger Grete Christensen.",Ole Sønderup Lorenzen,Politik,2012-03-15T08:21:00+00:00,https://www.dr.dk/nyheder/politik/gaa-til-sygeplejerske-doegnet-rundt,DR
Overarbejde kan have konsekvenser på sygehusene,"Sidste år arbejdede Region Nordjyllands sygeplejersker samlet set over i mere end 117.000 timer. Det er ikke uden konsekvenser, mener Dansk Sygeplejeråd.",,"Sygeplejerskerne på de nordjyske sygehuse arbejder så meget over, at det kan have konsekvenser for både personale og patienter. - Det er klart, at når der ikke er en tilstrækkelig normering, går det ud over sygeplejen og ud over sygeplejen til patienterne, siger Jytte Wester, der er kredsformand for Dansk Sygeplejeråd i Nordjylland. Sidste år arbejdede Region Nordjyllands sygeplejersker samlet set over i mere end 117.000 timer. Det svarer til, at hver eneste sygeplejerske arbejder én uge mere om året, end de reelt er ansat til. Jytte Wester er især nervøs for forholdene på regionens største sygehus i Aalborg, hvor man er i gang med at omstrukturere. Lisbeth Lagoni, der er sygeplejefaglig direktør på Aalborg Sygehus, oplever det ikke som et kæmpe problem lige nu. Men ledelsen vil have stor fokus på patientpleje og personaletrivsel i forbindelse med omstillingerne, fortæller hun.",Anders Molls Axelsen,Nordjylland,2012-03-26T06:36:43+00:00,https://www.dr.dk/nyheder/regionale/nordjylland/overarbejde-kan-have-konsekvenser-paa-sygehusene,DR
Stigning af vold på psykiatrisk afdeling,"Der har i månedsvis været problemer på den psykiatriske afdeling, hvor en læge og to sygeplejesker i fredags blev stukket ned af psykiatrisk patient.",Markant stigning af vold på afdelingen Sammenfaldet er træls,"Der har i månedsvis været problemer på den psykiatriske afdeling, hvor en læge og to sygeplejesker i fredags blev stukket ned af en psykiatrisk patient. Det skriver Fyens Stiftstidende. Avisen har fået aktindsigt i en rapport fra Arbejdstilsynet, som viser at volden på afdelingen er steget markant. Fra 2010 til 2011 er den andel af de ansatte, der oplever voldelige patienter steget fra 13 procent til 47. Arbejdstilsynet konkluderede i december i rapporten: - Der er risiko for, at medarbejderne udsættes for vold og trusler med fysiske skader til følge. Lægefaglig psykiatridirektør Anders Meinert kalder sammenfaldet mellem rapporten og overfaldet i fredags for ""træls"". - Jeg kan ikke udelukke, en sammenhæng, men jeg ved, at der i fredags, hvor de tre ansatte blev stukket ned, faktisk var en rigtig god bemanding på afdelingen, så arbejdspresset ikke har ligget til grund for episoden, siger han.",Karsten Prinds,Fyn,2012-03-20T06:25:17+00:00,https://www.dr.dk/nyheder/regionale/fyn/stigning-af-vold-paa-psykiatrisk-afdeling,DR
Besøg sygeplejersken når det passer,"Ældre i Hedensted skal nu ikke længere sidde og vente på besøg fra sygeplejersken. Nu kan de besøge en ny sygeplejeklinik, når det passer dem.",,"Nu behøver gamle mennesker ikke længere vente i timevis på et besøg fra sygeplejersken. I går blev en ny sygeplejeklinik nemlig indviet på plejecentret Bøgely i Hedensted, og her kan de ældre besøge en sygeplejerske, når det passer dem. - Når en borger i en periode skal bruge en hjemmesygeplejerske flere dage om ugen, f.eks. i forbindelse med sårpleje, kan det betyde lange ventetider. Det undgår vi med den nye ordning, siger Elisabeth Jakobsen til Horsens Folkeblad. Hun er en af de to sygeplejersker, der er tilknyttet den nye klinik. Der er allerede etableret lignende klinikker i Juelsminde og Uldum, hvor ordningen begyndte som et forsøg for halvandet år siden.",Tine Jensen,Trekantområdet,2012-03-08T12:02:00+00:00,https://www.dr.dk/nyheder/regionale/trekanten/besoeg-sygeplejersken-naar-det-passer,DR
Staten printer e-mail ud og sender dem med posten,I statsforvaltningerne i Midtjylland og Syddanmark printer de e-mail ud og sender dem med posten. Det skriver 24timer.,,"Postvæsnets frygt for at blive udkonkurreret af e-mailen kan vise sig at være ubegrundet. I statsforvaltningerne i Midtjylland og Syddanmark printer de nemlig e-mail ud og sender dem med posten. Det skriver 24timer. Statsforvaltningerne behandler over 200.000 sager hvert år, og i de to regioner har forvaltningen kontorer i fire byer. Det betyder, at posten tager printede e-mail med fra eksempelvis Ringkøbing til Aarhus. Grotesk, mener professor Kim Normann Andersen fra CBS, der er ekspert i digitalisering i det offentlige. - Det er at have hovedet under armen. Der er bestemt mulighed for forbedringer for at sige det mildt, siger han. Statsforvaltningerne skulle overgå til digital sagsbehandling fra januar i år, men det er foreløbig udskudt til sidst på året, oplyser Økonomi- og Indenrigsministeriet.",Jesper Helmer,Indland,2012-03-09T07:43:00+00:00,https://www.dr.dk/nyheder/indland/staten-printer-e-mail-ud-og-sender-dem-med-posten,DR
40.000 tisser ufrivilligt i bukserne,"40.000 nordjyder tisser ufrivilligt i bukserne. Og det er så stort et tabu, at ni ud af ti ikke tør tale frit om det.",,"40.000 nordjyder tisser ufrivilligt i bukserne. Det viser en ny patientundersøgelse. Livet med inkontinens er forbundet med stor skam. Det er så stort et tabu, at ni ud af ti nordjyder med vandladningsproblemer ikke tør tale frit om det. Ifølge Aase Randtoft, der er sekretariatschef i Kontinensforeningen, begrænser lidelsen de ramtes hverdag. Hun fortælller, at mange for eksempel opgiver ferier og weekendbesøg hos familie. Over halvdelen af de inkontinente nordjyder har ikke fortalt deres læge om problemet. Og det er ærgeligt, siger speciallæge Lars Alling Møller, for tre ud af fire patienter kan faktisk hjælpes. Hvis flere skal få modet til at spørge deres læge til råds, kræver det ifølge Lars Alling Møller, at tabuet bliver brudt. - Vi skal tale så meget om det, så det bliver lige så almindeligt som at gå til læge med alt muligt andet, siger han.",Mette Rask Jørgensen,Nordjylland,2012-03-03T08:12:00+00:00,https://www.dr.dk/nyheder/regionale/nordjylland/40000-tisser-ufrivilligt-i-bukserne,DR
Bedre at behandle i eget hjem,Et akutteam med sygeplejersker kan betyde færre sengedage på hospitalet og dermed flere penge i kommunekassen.,,"Et akutteam kan betyde færre sengedage på hospitalet - og dermed flere penge i kommunekassen. Erfaringen har man gjort sig i Viborg - og dén har kommunalbestyrelsesmedlem Bente Johansen fra De Radikale tænkt sig at tage med hjem til Bornholm. Ideen blev præsenteret i går på topmødet hos Kommunernes Landsforening. - Man har i Viborg et akutteam bestående af specialuddannede sygeplejersker, der kan tage ud og behandle især kroniske lidelser i folks hjem. Det betyder at patienterne ellers skulle have haft talrige, akutte indlæggelser på Bornholms hospital - til gene for dem og med betydeligt øgede udgifter for kommunen, siger Bente Johansen. Jyllands-Posten kan i dag konstatere, at Bornholm er et af de mest tunge områder i Danmark, når det handler om sundhedsudgifter.",Steen Kure,Bornholm,2012-03-16T14:38:43+00:00,https://www.dr.dk/nyheder/regionale/bornholm/bedre-behandle-i-eget-hjem,DR
Polterabend endte i tragisk flystyrt,En 37-årig mand mitede lørdag livet efter et flystyrt i Skrydstrup ved Vojens. ,,"En polterabend endte i går tragisk da den kommende brudgom mistede livet efter en flyulyukke. Den 37-årige omkomne fra Kolding var passager i et lille en-motors fly, der  styrtede ned kort før klokken et lørdag eftermiddag få minutter efter det var lettet fra startbanen i Skrydstrup ved Vojens. Både den 37-årige og flyets 42-årige pilot fra Vojens blev svært kvæstede ved styrtet, og de blev begge fløjet til Odense Universitetshospital med helikopter. Politiet kan ikke sige noget om årsagen til styrtet. Havarikommissionen er gået i gang med den tekniske undersøgelse af flystyrtet En foreløbig rapport udsendes inden 30 dage, men en endelig rapport  først vil foreligge om mellem tre og tolv måneder, oplyser Jørgen Asmussen fra Havarikommissionen.",Henrik Friis Vilmar,Syd- og Sønderjylland,2012-03-25T04:41:20+00:00,https://www.dr.dk/nyheder/regionale/syd/polterabend-endte-i-tragisk-flystyrt-0,DR
DIN MENING: Hvordan husker du Ungdomshuset?,,,,Morten Top,,2012-03-01 00:00:00,https://www.dr.dk/Nyheder/Baggrund/2012/03/01104531.htm?focusId=3552861,DR
Sag om dansk skolegang undrer Grænseforening,"Det undrer forening, at den danske familie ikke har ret til en dansk skole nord for grænsen. For børn kan godt gå i danske skoler syd for grænsen.",Tyske børn i danske skoler Blokerer for bevægelighed,"Det undrer Grænseforeningen, at en dansk familie syd for grænsen risikerer at skulle betale 233.000 kroner tilbage for at have sendt deres børn i dansk folkeskole. - Det undrer mig, at kommuner og staten ikke kan finde en løsning, for familien betaler jo skat i Danmark, siger næstformand i Grænseforeningen Jens Andresen til DR Nyheder. Det kan nemlig godt lade sig gøre for borgere med dansk tilknytning, der er bosiddende i Nordtyskland at få deres børn i en dansk skole syd for grænsen. Det gør tyske familier med dansk tilknytning hvert år. Og det er den danske stat, der betaler størstedelen af børnenes skolegang på de danske folkeskoler i Nordtyskland. De tyske familier, hvis børn går i danske folkeskoler i Nordtyskland betaler ikke dansk skat, som den danske familie gør, siger Jens Andresen. Derfor undrer det ham, at den danske familie muligvis skal tilbagebetale pengene: - Det vækker undren, og det er et problem, der skal løses, for det kan jo ikke være rigtigt, at en person, der betaler skat ikke kan opnå de samme rettigheden som andre, siger han. Men sagen om en dansk familie viser, at det kan være svært at få lov til at gå i en dansk folkeskole nord for grænsen, hvis man har bopæl i Tyskland. Det er til trods for, at den danske stat også betaler for folkeskolerne syd for grænsen. Og det er et stort problem, mener næstformand for Grænseforeningen Jens Andresen. - Det blokerer for den frie bevægelighed hen over landegrænsen, og der må man jo gøre noget, så den kan udbygges, siger han til DR Nyheder. Han henviser til, at kommunerne og staten må finde en løsning. - Det undrer mig, at kommunerne og den danske stat ikke kan få løst det her problem, siger han. Retten i Sønderborg afgør i dag, om familien skal tilbagebetale pengene.",Louise Damløv,Indland,2012-03-27T10:24:00+00:00,https://www.dr.dk/nyheder/indland/sag-om-dansk-skolegang-undrer-graenseforening,DR
17-årig ikke udsat for seksuelle krænkelser,"Politiet er kommet frem til, at der ikke ligger noget kriminelt bag 17-årig piges blackout og skader.",Pigens færden kortlagt,"Politiet mener ikke, at en 17-årig pige har været udsat for seksuelle krænkelser. Tidligere i dag efterlyste politiet en ung mand, som pigen havde taget en taxa sammen med i forbindelse med en bytur i Skive sidste nat. Ved halv totiden i nat blev hun fundet af sine veninder. Den 17-årige havde haft et blackout og kan ingenting huske. Hun havde skrammer på hænder og knæ. Pigen er i dag blevet undersøgt på retsmedicinsk afdeling i Århus. Derudover har politiet i løbet af dagen talt med en lang række vidner fra nattelivet, som har været med til at kortlægge hendes færden. Ifølge politiet stammer de skader hun på kroppen fra, at hun er væltet rundt i stærk beruset tilstand, og der er altså ikke fundet tegn på, at hun har været udsat for seksuelle krænkelser.",Marianne Jonassen,Midt- og Vestjylland,2012-03-23T17:40:44+00:00,https://www.dr.dk/nyheder/regionale/midtvest/17-aarig-ikke-udsat-seksuelle-kraenkelser,DR
Alle nyuddannede sygeplejersker i arbejde,Da 11 sygeplejersker blev nyuddannet i januar var ni arbejdsløse. Nu har de alle fundet arbejde.,,"Alle bornholmske sygeplejersker, der blev færdiguddannet i januar, har fået arbejde. Det siger Kirsa Ahlebæk, der er rektor på Bornholms Sundheds- og Sygeplejerskole. Sidst i januar var ni ud af de 11 nyuddannede nemlig sendt ud i arbejdsøshed. Men på lidt mere end to måneder har det billede altså ændret sig, så alle elleve har fundet arbejde, siger en stolt Kirsa Ahlebæk. - De har fået arbejde i hovedstadsområdet, hvor der er ret høj arbejdsløshed. Jobbene har de jo fået i kamp med andre nyuddannede og nogle med erfaring fra hovedstadsområet, siger hun. Generelt ender sygeplejerskerne fra Bornholm sjældent i arbejdsløshed.",Andreas Just,Bornholm,2012-04-10T12:35:00+00:00,https://www.dr.dk/nyheder/regionale/bornholm/alle-nyuddannede-sygeplejersker-i-arbejde,DR
Sygeplejersker på kursus mod overgreb,"På Aalborg Sygehus blev der i 2011 anmeldt 28 tilfælde af vold eller trusler, og det bekymrer. Nu skal sygeplejersker på kursus.",Fokus på eget ansvar,"Risikoen for at blive udsat for fysiske eller psykiske overgreb er så stor, at nordjyske sygeplejersker nu har mulighed for at tage på kursus og lære, hvordan de kan forebygge vold. På Aalborg Sygehus blev der i 2011 anmeldt 28 tilfælde af vold eller trusler, og det bekymrer. - Det er vores klare holdning i regionen, at selvfølgelig er det ikke bare et vilkår, at man bliver slået på eller truet, fortæller Lise-Lotte Kyneb, der er arbejdsmiljøkonsulent i Region Nordjylland. Det nye kursus skal gøre sygeplejersker på de almindelige sygehuse i stand til at håndtere personer, der kan finde på at reagere voldeligt enten fysisk eller psykisk. Idéen er, at man lettere kan påvirke andre, hvis man selv tager ansvar. Derfor skal sygeplejerskerne lære, hvad der kan fremprovokere konflikter. - Vi håber meget på, at de får mere mod og tillid til at ændre deres adfærd og forebygge de situationer, som vi ser, siger Lise-Lotte Kyneb. For eksempel er det vigtigt, at sygeplejerskerne er opmærksomme på deres krav, opfordringer og kropslige signaler.",Anders Molls Axelsen,Nordjylland,2012-04-17T14:33:00+00:00,https://www.dr.dk/nyheder/regionale/nordjylland/sygeplejersker-paa-kursus-mod-overgreb,DR
Sundhedsøkonom roser oplæg til sundhedspolitik,Sundhedsministeren får ros for at tage hul på dabatten om kvantitet over for kavlitet i sundhedsvæsenet.,Vanskeligt i praksis,"Sundhedsministerens oplæg til en sundhedspolitik, som satser på kvalitet frem for kvantitet, bliver modtaget med glæde af sundhedsøkonom Jakob Kjellberg fra Dansk Sundhedsinstitut. Han mener, at oplægget adresserer dansk sundhedsvæsens helt store problem, nemlig at der er blevet fokuseret ekstremt meget på mere aktivitet, men ikke så meget på, hvor aktiviteten bliver brugt. - Så sæt en ny dagsorden, hvor det drejer sig mere om kvalitet, og hvad man får for pengene, det er grundlæggende set rigtigt, rigtigt godt, siger Jakob Kjellberg til DR Nyheder. Han ser det som en udfordring, når man i praksis skal definere den gode kvalitet, og hvad er den dårlige kvalitet. Det er vanskeligt at sammenligne ældre borgere, som har mange sygehusindlæggelser, med yngre mennesker, som ikke indlægges særlig tit. - I princippet rigtig godt, men vanskeligt i praksis, siger Jakob Kjellberg. Han roser sundhedsministeren for at tage hul på debatten. Men samtidig opfordrer han til at være realistisk om, hvor langt man kan komme på kort sigt. Erfaringerne fra andre lande har ikke altid været positive.",Hilmar Vester,Indland,2012-04-12T04:15:00+00:00,https://www.dr.dk/nyheder/indland/sundhedsoekonom-roser-oplaeg-til-sundhedspolitik,DR
Sygehuse sjusker med recepter,"Nordjyske sygehuslæger sjusker, når de skal skrive recepter - og det kan gøre ondt værre for patienterne. ",,"Nordjyske sygehuslæger sjusker, når de skal skrive recepter. Når patienter udskrives fra de nordjyske sygehuse, sker det ofte, at de får en recept på medicin, som i virkeligheden kan gøre ondt værre. Og det ser desværre ud til, at de alvorlige fejl er i stigning. Det siger apoteker Henrik Lintner fra Svaneapoteket i Hjørring til Nordjyske. Her indberettede man sidste år 38 fejl, hvor der var risiko for patienternes helbred, mens man i de første tre måneder af 2012 har fundet flere end 20 alvorlige fejl. Cheflæge på Sygehus Vendsyssel, Per Sabro Nielsen, ved godt, at den er gal med mange af de recepter, som sygehusets læger skriver ud. - Det er noget, vi har fokus på og arbejder meget med, siger han til Nordjyske.",Michael Eskebjerg Goddiksen,Nordjylland,2012-04-04T06:44:20+00:00,https://www.dr.dk/nyheder/regionale/nordjylland/sygehuse-sjusker-med-recepter,DR
DIN MENING: Er det i orden at standse behandling hvis patient udebliver,,,,Morten Top,,2012-04-10 00:00:00,https://www.dr.dk/Nyheder/Baggrund/2012/04/10092633.htm?focusId=3546583,DR
Terrormistænkte fængsles i fire uger,De tre terrormistænkte er blevet fængslet i fire uger for ulovlig våbenbesiddelse - de første dage i isolation.,Flere sigtelser kan komme til 22-årig erkender våbenbesiddelse,"De tre terrormistænkte personer, der blev anholdt fredag, er alle blevet varetægtsfængslet i fire uger ved et grundlovsforhør lørdag formiddag. De er udelukkende sigtet for ulovlig våbenbesiddelse. De sigtede blev varetægtsfængslet i 26 dage, heraf i isolation frem til 10. maj. De tre mænd blev anholdt fredag. To blev anholdt ved Herlev Station og en på bopælen i Melissehaven i Herlev. De er sigtet for overtrædelse af straffelovens § 192a, som handler om overtrædelse af våbenlovgivningen. Det drejer sig om besiddelse af to AK47-geværer. - De tre blev sigtet for overtrædelse af våbenlovgivningen, men vi har taget forbehold for, at der kan komme nye sigtelser, siger advokaturchef Dorit Borgaard, Afdelingen for personfarlig kriminalitet, Københavns Politi. Den ene, en 22-årig mand, har erkendt medvirkende til besiddelse af våbnene, mens de to andre har erklæret sig ikke-skyldige. Politi og Politiets Efterretningstjeneste (PET) har været sparsomme med oplysninger i sagen, men fredag oplyste PET, at man mistænker de tre mænd for terror. Fredag lød det ligeledes, at politiet er gået aktivt ind i efterforskningen for at sikre, at ""eventuelle terrortrusler er blevet imødegået og afværget ved de foretagne anholdelser"". To af de anholdte, en 22-årig jordansk statsborger og en 23-årig mand med tyrkisk pas, bor i Danmark, mens den tredje, en 21-årig dansk statsborger, bor i Egypten.",Therese Rokkjær Birch,Indland,2012-04-28T10:51:00+00:00,https://www.dr.dk/nyheder/indland/terrormistaenkte-faengsles-i-fire-uger,DR
DIN MENING: Er det i orden at standse behandling hvis patient udebliver,,,,Morten Top,,2012-04-10 00:00:00,https://www.dr.dk/Nyheder/Baggrund/2012/04/10092633.htm?focusId=3988145,DR
Dreng slynget ud af forlystelse,En dreng er her til eftermiddag kommet til skade i Experimentarium i Hellerup. Hans tilstand er ukendt.,,"En dreng er her til eftermiddag kommet til skade i Experimentarium i Hellerup. Drengen blev slynget rundt af vandforlystelsen Bølgen og faldt derefter tre meter ned på et betongulv bag forlystelsen, fortæller et øjenvidne til ekstrabladet.dk. En ambulance blev tilkaldt og drengen er nu kørt til behandling - hans tilstand er ukendt. Ifølge ekstrabladet har Experimentarium valgt at lukke forlystelsen efterfølgende.",ekstrabladet.dk.,København,2012-04-24T14:13:16+00:00,https://www.dr.dk/nyheder/regionale/hovedstadsomraadet/dreng-slynget-ud-af-forlystelse,DR
Vagtmand nægter manddrab på sort teenager,George Zimmerman blev onsdag sigtet for uagtsomt manddrab på 17-årig afroamerikaner. Han afviser sigtelsen.,Kan få livstid Rolig og ved godt mod,"Vagtmanden George Zimmerman blev onsdag sigtet for uagtsomt manddrab på den 17-årige Trayvon Martin, men den 28-årige Zimmerman vil erklære sig ikke-skyldig i Martins død. Det siger hans advokat Mark O'Mara. - Det er en ikke-skyldig erklæring, siger O'Mara. Umiddelbart efter drabet i byen Sanford forklarede Zimmerman til politiet i Florida, at han handlede i selvforsvar. Zimmerman, en selvbestaltet vagtmand, patruljerede i området som frivillig i et naboværn. Den ubevæbnede Trayvon Martin var om aftenen den 26. februar på vej hjem fra en 7-Eleven butik, da han blev dræbt af Zimmerman, der kortvarigt blev tilbageholdt af politiet. Han blev ikke anholdt, og i første omgang gjorde politiet ikke mere ud af sagen. Zimmerman er nu sigtet for uagtsomt manddrab, der kan udløse en maksimumstraf på livstid. Nedskydningen af den sorte teenager, der fandt sted i en forstad til byen Orlando, har vakt opsigt over hele USA og genåbnet gamle racesår. Anklager Angela Corey understreger, at beslutningen om at sigte Zimmerman ikke er påvirket af folkestemningen. - Jeg vil gerne understrege, at vi anklager ikke nogen som følge af pres fra offentligheden, siger hun. Zimmerman meldte onsdag sig selv til politiet, ifølge Corey. Juridiske eksperter vurderer over for tv-stationen CNN, at anklagemyndigheden sandsynligvis har fået nye oplysninger i sagen. Ifølge Zimmermans advokat, Mark O'Mara, virker han rolig og er ved godt mod. - Han er ok. Jeg er ikke bekymret for hans mentale tilstand, siger O'Mara. Han forventer, at Zimmerman indkaldes til en retshøring torsdag, og håber, at dommeren fastsætter en kaution, som Zimmermans familie er i stand til at betale. Trayvon Martins forældre er tilfredse med udviklingen i sagen. - Tak, Jesus, var den første reaktion fra Trayvons Martins mor. George Zimmerman er overført til et fængsel i Sanford. /ritzau/Reuters",Ritzau/,Udland,2012-04-11T21:57:00+00:00,https://www.dr.dk/nyheder/udland/vagtmand-naegter-manddrab-paa-sort-teenager,DR
Ældre kan købe ekstra rengøring,"Vejle Kommune vil give ældre og handicappede borgere mulighed for at købe ekstra rengøring, og det er en god idé, mener Ældre Sagen.",,"Vejle Kommune vil give ældre og handicappede borgere mulighed for at købe ekstra rengøring, og det er en god idé, mener Ældre Sagen. Der er tale om et frikommuneforsøg, hvor borgerne altså kan købe kommunale medarbejdere til at klare rengøring ud over det, som hjemmeplejen tilbyder. Og en undersøgelse viser, at et flertal af de ældre gerne vil have muligheden - så ideen er god, siger jurist i Ældre Sagen, Ingrid Lauridsen. Hun fortæller, at de ældre lægger vægt på, at de mennesker der kommer i deres hjem er nogle, de kender og er trygge ved. Ingrid Lauridsen fortæller, at Ældre Sagen også har lidt betænkeligheder ved modellen. - Vi synes, det er en god idé under forudsætning af, at den grundlæggende hjælp man modtager af kommunen kan stå alene og at den altså er tilstrækkelig. Så det ikke er sådan, at man bliver nødt til at gå ud og købe en ekstra ydelse for at kunne få den hjælp, man har behov for. Det fremgår da også af den frikommunelov, der bliver vedtaget til sommer, at der skal holdes godt øje med en ordning, som den der er på vej i Vejle.",Poul Sørensen,Trekantområdet,2012-04-26T14:43:33+00:00,https://www.dr.dk/nyheder/regionale/trekanten/aeldre-kan-koebe-ekstra-rengoering,DR
Forfatter: Spionsag minder om KGB's metoder,"Russernes fremgangsmåde i spionsagen om professor Timo Kivimäki er identiske med KGB's metoder i det gamle Sovjet, vurderer ekspert.",Langtidsplanlægning er typisk Er Rusland en fjende?,"Spionsagen om den tiltalte finske professor Timo Kivimäki minder meget om KGB's fremgangsmåde i det gamle Sovjetunionen. Sådan lyder det fra forfatter og lektor på Syddansk Universitet, Erik Kulavig. - Det er som taget ud af bogen, og det er en sag, de har tilrettelagt som de gjorde i gamle dage, siger han til DR Nyheder. Erik Kulavig står bag en bog om KBG - den sovjetiske efterretningstjeneste. Og Ruslands det forløbets gang, der er meget karakteristisk for KGBs arbejdsmetoder, forklarer Erik Kulavig. - Der er tale om en proces, der har stået på i nogle år. Først med forsigtige tilnærmelser, som egentligt starter uskyldigt med forskellige restaurantbesøg. Men hvis anklagerne holder stil, så ender med, at der bliver udleveret en liste med potentielle rekrutter, siger han. Det var nemlig typisk for KGB at langtidsplanlægge - ligesom der ifølge anklagen mod Timo Kivimäki også er tilfældet her. - Man kunne forestille sig, at nogle af de studerende får en central post i statsadministrationen, og så kunne Rusland få en værdifuld kontrakt der, forklarer Erik Kulavig. Han understreger, at situationen er beklagelig, og at sagen rejser et meget centralt spørgsmål: - Er Rusland en fjende, eller er det en land, man kan forhandle med? Forretningsfolk synes det, og turister synes det men PET synes det ikke, siger han, og fortsætter: - Det er udtryk for, at hverken Danmark, Vesten eller Rusland for den sags skyld har fundet sine egne ben at stå på efter den kolde krig.",Louise Damløv,Indland,2012-04-13T17:01:00+00:00,https://www.dr.dk/nyheder/indland/forfatter-spionsag-minder-om-kgbs-metoder,DR
40-årig bokser gør comeback,Den tidligere verdensmester Anita Christensen fra Randers gør comeback i ringen. Hun skal den 26. maj bokse i Skyline Arena i Randers.,,"40 år ingen alder for en bokser. Derfor vil den tidligere verdensmester Anita Christensen fra Randers gøre comeback i ringen. Hun skal den 26. maj bokse i Skyline Arena i Randers, skriver Amtsavisen. Hendes modstander er dog endnu ikke fundet. Anita Christensen var senest i ringen for to år siden i Kjellerup, hvor hun boksede uafgjort  i en VM-titelkamp. - Dengang var det planen, at jeg skulle have flere kampe. Men det vil være synd at sige, at kvindeboksningen har været for opadgående, og derfor skete der ikke rigtig mere, siger Anita Christensen, der selv mener, hun er i god form.",Asger Rosenberg,Østjylland,2012-04-16T08:33:30+00:00,https://www.dr.dk/nyheder/regionale/oestjylland/40-aarig-bokser-goer-comeback,DR
Skrottyve taget på fersk gerning,"Fire polakker taget af politiet i Tyskland med 400 kilo kabelskrot, der stammer fra et tyveri i Kolding.",,"Et skrottyveri fra Kolding er måske opklaret. Tysk politi anholdt i dag tre polske mænd, der var på vej hjem fra Danmark, fordi betjentene fandt 400 kilo dansk kabelskrot i polakkernes Mercedes Vito. De skrottede kabler er meget værdifulde, fordi de indeholder f.eks. kobber. Skrottyveriet skete i Kolding i slutningen af marts",Jan Laursen,Trekantområdet,2012-04-12T14:09:00+00:00,https://www.dr.dk/nyheder/regionale/trekanten/skrottyve-taget-paa-fersk-gerning,DR
Politi sparkede døre ind,"Politiet var nødt til at sparke dørene til seks lejligheder ind i en opgang i Fredericiagade i Aalborgs vestby for at sikre sig, at der ikke var mennesker i lejlighederne i forbindelse med en brand i opgangen.",,"Politiet var nødt til at sparke dørene til seks lejligheder ind i en opgang i Fredericiagade i Aalborgs vestby for at sikre sig, at der ikke var mennesker i lejlighederne. Kort før klokken ni i morges blev der nemlig meldt om brand og røgudvikling i Fredericiagade nr. 24. Ilden var opstået i en emhætte i en lejlighed på 2. sal, hvor der ikke var nogen hjemme. Men det viste sig, at der heller ikke var nogen hjemme i de lejligheder, politiet trængte ind i. Der er sket skade på den lejlighed, hvor ilden opstod, samt lejligheden oven over, hvor et ungt par med et barn måtte finde sig i, at beredskabscentret skar hul i ders gulv over underboens køkken for at forebygge spredning af ilden.",Karin Mette Petersen,Nordjylland,2012-04-17T16:32:49+00:00,https://www.dr.dk/nyheder/regionale/nordjylland/politi-sparkede-doere-ind,DR
Forbrugerne boykotter når ansatte snydes,"Næsten ni ud af ti forbrugere forbrugere siger, at de påvirkes af sager om underbetaling af unge i butikker.",Overvejer at boykotte,"Butikker og restauranter, som kommer i pressens søgelys på grund af underbetaling eller dårlige arbejdsforhold bliver ofte mødt af en boykot fra kundernes side. I en undersøgelse, som Analyse Danmark har foretaget for Ugebrevet A4, erklærer fire ud af ti forbrugere, at de en eller mange gange har undladt at købe en bestemt vare eller besøge en bestemt restaurant eller butik, fordi virksomheden sættes i forbindelse med uregulerede arbejdsforhold. Senest er butikker som Agnes Cupcakes og Meyers bagerier kommet i søgelyset for de arbejdsforhold, de tilbyder de unge ekspedienter. Yderligere har hver femte dansker overvejet at boykotte en butik, fordi vilkårene for de ansatte er for dårlige, viser undersøgelsen. Hele 84 procent af de adspurgte siger, at det i høj eller nogen grad påvirker dem som forbrugere, når det kommer frem i pressen, at en arbejdsgiver på den ene eller den anden måde udsætter unge for urimelige arbejdsvilkår. Formand for HK Handel, der organiserer servicemedarbejdere i butikker, Jørgen Hoppe, er ikke et øjeblik i tvivl om, at det er danskernes boykot af varer, der får arbejdsgivernes lyst til at tegne overenskomst til at stige i samme takt som deres omsætning falder.",Hilmar Vester,Penge,2012-04-30T19:50:00+00:00,https://www.dr.dk/nyheder/penge/forbrugerne-boykotter-nar-ansatte-snydes,DR
Forbyggelsescentre i Kbh er landets bedste,"Kommunens forebyggelsescentre er landets bedste, til at vejlede borgere med især livstilssygdomme, viser en ny undersøgelse.",Diabetesforening imponeret over København,"Lider du af diabetes, lungesygdommen KOL eller en hjertesygdom, så er København det bedste sted at bo, skriver Berlingske. Kommunens forebyggelsescentre er nemlig landets bedste, til at vejlede borgere med især livstilssygdomme, viser en ny undersøgelse. Opskriften på succes i København er at centrene tilbyder borgerne konkret kostvejledning, madlavningskurser, hjælp til rygestop og forløb med træning flere gange om ugen. Administrerende direktør i Diabetesforeningen, Henrik Nedergaard er imponeret over, at man har fået folk til at ændre adfærd og fastholde forbedringerne over en periode.     Sundheds - og omsorgsborgmester i København, Ninna Thomsen er da også glad og stolt over forebyggelsescentrenes succes. Hun håber blandt andet, at centrene vil være med til at reducere antallet af indlæggelser med livsstilssygdomme.",Thomas Høg Henriksen,København,2012-04-02T05:19:00+00:00,https://www.dr.dk/nyheder/regionale/hovedstadsomraadet/forbyggelsescentre-i-kbh-er-landets-bedste,DR
Hurtigere behandling til torturofre,Behandlingen af torturofre på Rehabiliteringscenteret  i Haderslev går hurtigere efter at Region Syddanmark har indført nye procedurer.,,"Nye behandlingsmetoder betyder at torturofre i dag kommer langt hurtigere i behandling end tidligere på Rehabiliteringscenter for Torturofre i Haderslev.  De nye behandlingsmetoder, der er bestemt af Region Syddanmark, giver hurtigere behandling til de torturofre, der er bedst fungerende, og som har størst chance for at komme sig over deres traumer. Tilgengæld må de hårdestramte torturofre stadig vente længe på hjælp. - Dem som har de største ressourcer får den længste og mest omfattende behandling nu, siger leder af Rehabiliteringscenter for Torturofre i Haderslev, Anna Marie Erbs til P4 Syd. Region Syddanmark opdeler nemlig torturofrene i tre kategorier og tilbyder dem nu behandling alt efter sværheden af deres traumer. Det giver kortere venteliste for størstedelen af de henviste torturofre, fordi de nu kan få terapi i grupper og ikke skal vente i månedsvis på individuel terapi. Til gengæld må de mest traumatiserede torturofre altså fortsat vente længe på behandling. Ofte er de nemlig så dårlige, at de ikke tør forlade deres hjem. Derfor foregår behandlingen typisk hjemme hos patienterne, og det betyder, at nogen af dem indtil videre har måtte vente i over to år på at få hjælp fra centerets såkaldte udgående teams.   - Som det ser ud nu har man flyttet ressourcerne fra de svageste og til dem, hvor det giver god mening, at de forholdsvis hurtigt eller med det samme kan komme i behandlingstilbud og på den måde kan hjælpe dem tilbage på arbejdsmarkedet eller i fleksjob, siger   leder af Rehabiliteringscenter for Torturofre i Haderslev, Anna Marie Erbs til P4 Syd. I øjeblikket er 90 på venteliste til Rehabiliteringscenter for Torturofre i Haderslev. Halvdelen af dem har allerede modtaget en form for behandling.",Maya Munksgaard,Syd- og Sønderjylland,2012-04-16T04:55:15+00:00,https://www.dr.dk/nyheder/regionale/syd/hurtigere-behandling-til-torturofre,DR
Iværksætter satser på sundhedstjek,Den første tid for en nyopstartet virksomhed kan være svær at overleve. Iværksætter fra Ribe gør forsøget med en rullende sundhedsklinik.,Rullende lægeklinik Svær opstart Giver den et år,"Det kan være svært at starte et nyt firma. Især i en tid, hvor den danske økonomi kunne have brug for kunstigt åndedræt. Det må iværksætteren Leif Würtz Frandsen fra Ribe, sande. Han er tidligere ambulancebehandler og startede i februar virksomheden, 'Sundhedstjekket.dk'.  Virksomheden er en slags rullende lægeklinik med læge og sygeplejerske, der kører ud til virksomheder for at tjekke medarbejdernes sundhedstilstand. Holdet kan afsløre, om man fx lider af dårligt blodtryk, hjerteproblemer eller har forhøjet kolesterol. De behandler ikke, men gøre medarbejderen opmærksom på eventuelle sundhedsproblemer. - Man går mange gange og er dårlig til hverdag, men man orker måske ikke at få ringet til sin læge, for det kan være bøvlet at komme igennem på telefonen og ""det går nok over"". Men det gør det jo ikke, siger Leif W. Frandsen. Siden starten har interessen været stor, men kunderne få. - Jeg tror, det er et stort spring for firmaerne, og der er mange overvejelser, inden man tager beslutningen om at booke os, siger Leif W. Frandsen. Han havde i forvejen et festudlejningsfirma, og uden det, havde han ikke turdet satse fuldtids på det nye firma. - Hvis man ingen indtægt har i et halvt år, det er der nok ikke så mange privatøkonomier, der kan klare. Vi er vestjyder, så vi går jo lidt med livrem og seler, siger han. Leif W. Frandsen giver det nye firma ét års levetid. Hvis ikke kunderne er kommet inden da, vil han lukke det. Men selvom det kan være hårdt at være iværksætter, opfordrer Leif W. Frandsen alligevel andre til at springe ud i livet som iværksætter: - Hvis man virkelig brænder for en ting, så skal man da gøre det. Men man skal vide, at det er hårdt arbejde, man går ind til.",Anne Mette Lorentzen,Syd- og Sønderjylland,2012-04-25T11:02:00+00:00,https://www.dr.dk/nyheder/regionale/syd/ivaerksaetter-satser-paa-sundhedstjek,DR
Mike Sheridan vil forene unge og klassisk musik,"Den succesfulde elektro-musiker Mike Sheridan mener ikke at unge har mulighed for at gå til den klassiske musik, derfor vil han selv forene genrerne.",Vil selv bestemme lyden,"Selvom Mike Sheridan ikke kan læse noder, blev han kaldt et af de største musikalske talenter i Danmark, da han debuterede med sin elektroniske musik som 16-årig. Nu er han 20 år, og har netop udgivet sit andet album ""Ved Første Øjekast"", og hans ambitioner med musikken er store. Mike Sheridan mener ikke, at unge i dag har mulighed for at gå til den klassiske musik, og derfor er han særlig interesseret i at forene elektronisk og klassisk musik. En fusion, der ligeledes bliver diskuteret på den kulturpolitiske scene. - Jeg kunne godt tænke mig at træde ind i den nye digitale musiks tidsalder, hvor ingen unge mennesker har mulighed for at opsøge information omkring instrumenter og klassisk musik og den slags ting. Og jeg kunne godt tænke mig at være et moderne cross-over, siger Mike Sheridan til DR Kultur. Og elektro-talentet ser det ikke som en hindring, at han ikke har erfaring med orkestermusik, for det giver ham mulighed for at gå til tingene på sin helt egen måde. - Jeg kunne godt tænke mig at ligge i et fuldstændig udefinerbart felt, hvor jeg selv kan få lov til at bestemme, hvordan jeg hører de her ting, og hvordan det her skal lyde, siger Mike Sheridan til DR Kultur. Den unge elektro-musiker giver lørdag koncert i DRs Koncerthus, hvor han i spidsen for et ensemble vil forsøge at bygge bro mellem klassisk, rytmisk og elektronisk musik. http://mu.net.dr.dk/admin/programcard/get/?id=urn:dr:mu:programcard:4f83a977860d9a0e100c86d6",Clarissa Løkkegaard,Kultur,2012-04-28T08:00:00+00:00,https://www.dr.dk/nyheder/kultur/mike-sheridan-vil-forene-unge-og-klassisk-musik,DR
Sudan afviser FN-indblanding i konflikt,"Sudan forsøger at forhindre, at FN blander sig i striden med Sydsudan. De vil holde sagen inden for AU.",Sikkerhedsrådet drøfter sanktioner Olieindtægterne er stridspunktet,"Sudans regering ønsker ikke FN's indblanding i striden om den olierige grænseregion mellem Sudan og Sydsudan. Det meddeler regeringen i Khartoum efter flere ugers sammenstød i området, som har skabt bekymring for en ny krig. - Sudan bekræfter, at det afviser alle bestræbelser på at forstyrre Den Afrikanske Unions (AU's) rolle og bringe situationen mellem Sudan og Sydsudan for FN's Sikkerhedsråd, siger udenrigsminister Ali Karti. AU har selv bedt Sikkerhedsrådet bakke op om dets krav til de stridende parter om at indstille alle kamphandlinger, indlede forhandlinger inden for to uger og få en fredsaftale på plads inden for tre måneder. Torsdag begyndte Sikkerhedsrådet at drøfte, hvilke sanktionsmuligheder der kan komme på tale mod Sudan og Sydsudan, hvis de ikke lever op til AU's krav. Lørdag var der atter meldinger om sammenstød i den sydsudanske delstat Upper Nile. Sydsudans hær siger, at den besvarede et angreb fra oprørere, der er støttet af Sudan, og slog dem tilbage. Oprørerne hævder derimod, at den har omringet byen Malakal i delstaten. Baggrunden for striden er lang tids uenighed om, hvordan indtægterne fra olieudvindingen i regionen skal fordeles. For omkring tre uger siden gik sydsudanske styrker ind i Heglig-området, hvor Sudan henter rundt regnet halvdelen af sin daglige olieproduktion på 115.000 tønder op af undergrunden. Sudan svarede igen ved at gennemføre luftangreb mod den sydsudanske olieby Bentiu. Begge lande hævder, at Heglig-regionen tilhører dem. /ritzau/AFP",,Udland,2012-04-28T17:48:30+00:00,https://www.dr.dk/nyheder/udland/sudan-afviser-fn-indblanding-i-konflikt,DR
Sygeplejersker siger nej til job på dagpenge,Det er en dårlig ide at lade arbejdsløse sygeplejersker arbejde for dagpengene. Det mener kredsformanden for Dansk Sygeplejeråd i Midtjylland.,Skal satse på regulære job,"Det er en dårlig ide at lade arbejdsløse sygeplejersker arbejde for dagpengene, sådan som Lærernes Fagforening har foreslået. Det mener Else Kayser, kredsformand for Dansk Sygeplejeråd i Midtjylland. - Man skal have regulære job, og jeg synes, at det skal kombineres med en aktiv uddannelsespolitik, sådan at man kunne få sygeplejersker på efteruddannelse, og så gælder det jo ellers om at få vores ledige medlemmer ind i job. Else Kayser peger på, at de arbejdsløse sygeplejersker ser frem til at komme i arbejde. - Så hvis man finder nogle beskæftigelsesmuligheder, så skal de aldrig kunne bruges som løntrykkeri over for de, der er i job eller erstatte ordinære job, siger hun.",Villy Vestergaard,Østjylland,2012-05-10T07:57:00+00:00,https://www.dr.dk/nyheder/regionale/oestjylland/sygeplejersker-siger-nej-til-job-paa-dagpenge,DR
Lokalopgør om toppost hos sygeplejerskerne,"Der er dømt lokalopgør, når 70.000 sygeplejersker skal vælge formand  den 11. juni. To kvinder fra Holbæk går efter posten - og magten.",,"Der er dømt lokalopgør, når landets 70.000 sygeplejersker skal vælge formand for de næste fire år den 11. juni: To kvinder fra Holbæk går efter posten - og magten. Det er formand for sygeplejerskerne i Kreds Sjælland, Helle Dirksen, der i et vaskeægte lokalopgør går efter at fravriste den 54-årige Grethe Christensen formandsstolen: Grete Christensen  har stået i spidsen for Sygeplejerådet i tre år. Grethe Christensen siger blandt andet om sig selv: -  Vi skal hele tiden blive skarpere på, hvordan vi kan støtte vores medlemmer og udvikle sundhedsvæsenet. Vi er på vej i den rigtige retning, og jeg håber, at medlemmerne vil give mig mulighed for at fortsætte arbejdet. Fra hendes modstander til formandsposten, Helle Dirksen, lyder det: - Der er brug for en ny og mere markant kurs i Dansk Sygeplejeråd. Vi skal være en stærkere stemme i samfundet. Vi skal have fagligheden i front, siger Helle Dirksen.",Sten Jørgensen,Sjælland,2012-05-01T04:28:00+00:00,https://www.dr.dk/nyheder/regionale/sjaelland/lokalopgoer-om-toppost-hos-sygeplejerskerne,DR
LIVE: Dag 15 i retssagen mod Breivik,,,,Cecilie Kallestrup,,,https://www.dr.dk/nyheder/live-dag-15-i-retssagen-mod-breivik,DR
Private strålekanoner i Næstved,"Som det første sted i Danmark bliver private operatører nu indbudt til at drive to strålekanoner på Næstved Sygehus. Patienterne skal behandles af offentligt ansatte sygeplejersker og læger, men selve driften af de to ekstra strålekanoner skal et privat firma stå for.",,"Som det første sted i Danmark bliver private operatører nu indbudt til at drive to strålekanoner på Næstved Sygehus. Patienterne skal behandles af offentligt ansatte sygeplejersker og læger, men selve driften af de to ekstra strålekanoner skal et privat firma stå for. Næstformand i Region Sjælland, Jens Stenbæk siger til Berlingske: - Vi kan ikke selv skaffe de ekstra penge til strålekanonerne. Men ved at samarbejde med de private kan vi få en hurtig udbygning af stråleterapien. Vi har også et håb om, at det bliver billigere, siger Jens Stenbæk. Med ialt fem strålekanoner på Næstved Sygehus satser Region Sjælland på, at kvinder med brystkræft i fremtiden kan få strålebehandling hjemme i regionen fremfor at tage turen til Rigshospitalet. Det er planen, at der skal være gang i strålekanonerne helt frem til klokken 22 om aftenen.",Henny Mortensen,Sjælland,2012-05-18T05:18:13+00:00,https://www.dr.dk/nyheder/regionale/sjaelland/private-straalekanoner-i-naestved,DR
Rift om dansk sundhedspersonale i Dubai,"Aarhusianske Powercare sender i nu første jordemoder til Dubai. Senere følger sygeplejersker, fysioterapeuter og læger. Især kvinder er velkomne. ",Kvinder i høj kurs,"Danske sygeplejersker, jordemødre, speciallæger og fysioterapeuter er i meget høj kurs i Dubai. Det aarhusianske vikarbureau Powercare sender 1. juni den første danske jordemoder afsted til Dubai. Salgs- og udviklingschef Henrik Schwert siger: -Det er gået meget hurtigere end forventet. Vi er næsten et halvt år foran det forventede. Måske især på grund af godt samarbejde med Udenrigsministeriet og det danske konsulat. Den første jordemoder skal altså afsted om nogle dage. Hen over sommeren følger så sygeplejersker og fysioterapeuter, og til efteråret speciallæger. Henrik Schwert fortæller at især kvindeligt sundhedspersonale er i høj kurs. -Der er langt mere rift om dem end om mandligt personale. Især gynækologer og børnelæger. Her kan kvinderne næsten selv bestemme vilkårene. Blandt andet fordi lokale kvinder kun vil undersøges af kvinder, siger han. Powercare kan finde jobs til 10 gange så mange kvinder, som man ligenu har kontakt med, fortæller Henrik Schwert.",Lillian Knudsen,Østjylland,2012-05-28T08:15:00+00:00,https://www.dr.dk/nyheder/regionale/oestjylland/rift-om-dansk-sundhedspersonale-i-dubai,DR
Ensomme ældre skal ud i lyset,Ensomhed er noget skidt. Blandt de ældre føler hver femte sig ind imellem ensom. Men nu skal et nyt landsdækkende projekt få dem ud blandt andre.,,"Hver femte af de ældre føler sig af og til ensom. Og for nogle bliver ensomheden så knugende, at det er svært at se nogen mening med det hele. Det skal et nyt landsdækkende projekt nu forsøge at dæmme op for. Her i regionen er Guldborgsund, Lolland, Næstved, Slagelse, Faxe og Odsherred kommuner med i projektet. Kort fortalt går projektet ud på at bringe ensomme ældre og det eksisterende foreningsliv i nærkontakt med hinanden. Og én af vejene kan måske være, at appellere til de ældre, der i forvejen er engagerede i det sociale liv, mener projektleder Dorit Wahl-Brink fra Marselisborg - Center for Udvikling, Kompetence og Viden. - De kan være med til at få nogle andre med. Hvor de gør en utrolig stor tjeneste ved at tage naboen i hånden og sige: Kom der er lige plads til en ekstra ved brigde-bordet i dag. Har du ikke lyst til det, siger hun. På ældrecentret Munkebo i Næstved er hovedparten af de ældre da også enige om, at ensomhed og inaktivitet er noget skidt. Det er vigtigt at komme ud blandt andre, mener således 80-årige Inger Christensen, - Det tror jeg, man har bedst af. For hvis man sætter sig hen, så går det helt galt, siger hun. Men, jo hårdere ensomheden bider, jo mindre tilbøjelig er man til selv at gå ud af sin dør for at søge kontakt med andre. Og derfor kan det blive nødvendigt direkte at opsøge de ældre. Også selvom man derved bevæger sig ud i risikabelt farvand, erkender Dorit Wahl-Brink. - Det er jo en svær balancegang. For folk skal selvfølgelig have lov at siger nej, hvis de virkelig mener det. Men er det et nej, fordi man er bange for at være til besvær, så er det lige præcis dem, som gerne skulle blive hjulpet af det her projekt, siger hun. 15.000 ældre i 20 kommuner får i disse dage et spørgeskema ind ad døren. Og den viden, det giver, skal så samles op sammen med de øvrige erfaringer i løbet af året.",Lars Peter Buhl,Indland,2012-05-30T03:55:00+00:00,https://www.dr.dk/nyheder/indland/ensomme-aeldre-skal-ud-i-lyset,DR
Slut med at anbefale købesex til handicappede,"Handicaphjælpere skal ikke hjælpe handicappede med at gå til en prostitueret, lyder det i en ny vejledning fra Socialministeriet.",S: Hjælp er ikke offentlig opgave,"Kommunalt ansatte handicaphjælpere har ikke pligt til at hjælpe handicappede med at gå til en prostitueret. Det fastslår Socialministeriet i en ny vejledning om, hvordan kommunale medarbejdere bør hjælpe handicappede med deres sexliv. Den gamle vejledning fra 2001 har skabt debat, fordi den lagde op til, at pædagoger og medhjælpere kunne give forskellige former for hjælp til handicappede, der gerne ville benytte prostituerede. Med den nye vejledning er alle afsnit med konkrete hjælpeforslag fjernet. Til gengæld står der tydeligt, at fagpersoner ikke har pligt til at hjælpe med købesex. - Jeg synes, at det er fremragende, at vi endelig har fået ændret vejledningen, for det er ikke det offentliges opgave at hjælpe med kontakt til prostituerede, siger Socialdemokraternes ligestillingsordfører, Rasmus Horn Langhoff. - Jeg betragter prostitution som et stort socialt problem. Borgere med handicap skal selvfølgelig have hjælp med deres seksualitet, men det må ikke ske på bekostning af andre borgere, fortsætter han. Det er op til den enkelte kommune, om man vil nedlægge et desideret forbud mod at de ansatte hjælper med kontakt til prostituerede.",Nis Kielgast,Politik,2012-05-02T13:38:00+00:00,https://www.dr.dk/nyheder/politik/slut-med-anbefale-koebesex-til-handicappede,DR
Boligejere skal betale for lavere skat på arbejde,Ifølge regerings udspil til en skattereform skal grænsen for topskat hæves og beskæftigelsefradraget sættes op. Den lavere skat på abejde skal finansieres ved en beskæring af rentefradraget.,Banker skal punge ud Venstre siger nej,"Når regeringen på tirsdag fremlægger sin skattereform, vil et af de bærende elementer være en udhuling af rentefradraget, erfarer DR Nyheder fra centrale kilder. Det betyder, at det bliver dyrere at have gæld, og det rammer især husejere, der får mindre fradrag for deres boliglån. Til gengæld er der ifølge DRs oplysninger ingen planer om at røre ved selve beskatningen af boliger. En anden af finansieringskilderne i regeringens skattereform vil efter alt at dømme være en beskatning af den finansielle sektor i form af f.eks. banker, pensionsselskaber og forsikringsselskaber. Vinderne i skattereformen vil blive topskatteydere, der kan se frem til at topskatten fremover vil sætte ind på et senere tidspunkt. Og så kan alle i beskæftigelse glæde sig til et større beskæftigelsesfradrag. Venstre er på forhånd afvisende overfor ethvert tiltag der gør det dyrere at være husejer. Regeringen selv har i sit regeringsgrundlag lovet at holde skatten i ro for husejere i denne valgperiode, hvorfor en udhulning af rentefradraget må formodes først at sætte ind om nogle år. Ifølge DR's oplysninger vil skattereformen flytte rundt på 15 mia. kroner, hvilket er mindre end ventet. Til gengæld forventer regeringen at få et øget arbejdsudbud svarende til 12.000-15.000 fuldtidsjobs. Skattereformen skal forbedre de offentlige finanser med 3 mia. kroner årligt strukturelt. HVAD MENER DU? DELTAG I DEBATTEN PÅ DR.DK HER ELLER PÅ DR.DK'S FACEBOOK-SIDE HER",Uffe Tang,Politik,2012-05-24T18:33:00+00:00,https://www.dr.dk/nyheder/politik/boligejere-skal-betale-lavere-skat-paa-arbejde,DR
Odense giver Kerteminde flere borgere,"Kerteminde Kommune vil få flere borgere i fremtiden. Det viser en befokningsfremskrivning, Danmarks Statistik har lavet.  ",Flere mister borgere,"Kerteminde Kommune vil få flere borgere i fremtiden. Det viser en befokningsfremskrivning, Danmarks Statistik har lavet. Frem til år 2040 vil den lille by ved vandet vokse med fire en halv procent. -Kerteminde er ved at blive en del af Odense.  Den attraktive by at bo i tæt på vandet og så arbejde i Odense,  siger profesor i geografi Christian Wichmann. Odense er -som forventeligt - den by, der vokser mest i følge befolkningsprognosen. Den får godt ni procent flere borgere. Middelfart vokser med knap fire procent, mens Fyns syv øvrige kommuner mister borgere.",Per Voight Hansen,Fyn,2012-05-03T07:20:45+00:00,https://www.dr.dk/nyheder/regionale/fyn/odense-giver-kerteminde-flere-borgere,DR
DIN MENING: Har Joachim B. Olsen ret - er 1.maj komisk?,,,,Morten Top,,,https://www.dr.dk/Nyheder/Baggrund/2012/05/01164039.htm?focusId=3511015,DR
Konkurs tvinger lufthavn til at fyre,Aarhus Lufthavn tvinges nu ud i afskedigelser efter flyselskabet Cimber-Sterlings konkurs for omkring en måned siden.,Flere lufthavne ramt Højere priser,"Aarhus Lufthavn tvinges nu ud i afskedigelser efter flyselskabet Cimber-Sterlings konkurs for en måned siden. Cimber-Sterling stod for omkring 20 procent af flytrafikken ind og ud af Aarhus Lufthavn. Det kan nu mærkes på indtjeningen, og da det ikke ser ud til, at aktiviteten bliver større i de kommende måneder, så er man nu nødt til at handle. - Vi har en vanskelig fase, vi skal igennem her, og det bruger vi alle vores ressourcer på. Der er ingen tvivl om, at det her fører til afskedigelser. Det er der ingen herude, der er tvivl om, siger lufthavnsdirektør Ole Paaske. Det er langt fra kun Aarhus Lufthavn, der lider økonomisk efter den seneste måneds konkurser hos først Cimber-Sterling og derefter Skyways. Andre lufthavne havde Cimber Sterling som eneste flyoperatør, og konkurserne kan derfor især mærkes i de danske provinslufthavne. - Det er klart, at hvis man mister en væsentlig beflyvning, så er man jo nødt til at rette ind og dermed også afskedige medarbejdere, fortæller Michael Svane, der er direktør i Dansk Luftfart. Den seneste måneds rystelser i flybranchen kan få konsekvenser for flypassagererne på både udvalg og pris. - Det her er med til at svække dansk indenrigslufthavn. Det er der ingen tvivl om. Indenrigsluftfarten er presset, og det tror jeg også kommer til at gå ud over prissætningen, så det bliver dyrere at flyve indenrigs, forudser Michael Svane. Men helt konkret, så skal Aarhus Lufthavn nu til at skære ned, og det er en svær operation finde de medarbejdere, som skal fyres. - Der skal for eksempel være et bestemt antal brandmænd på vagt, uanset hvor mange fly der landet og letter i timen, så der er grænser for i hvilken grad, vi kan tilpasse vores omkostninger, fortæller lufthavnsdirektør Ole Paaske.  ",Heikki Yding,Indland,2012-05-30T04:37:48+00:00,https://www.dr.dk/nyheder/indland/konkurs-tvinger-lufthavn-til-fyre,DR
Flere unge uddannes i udlandet,"De, der tager en del af deres uddannelse i udlandet, kommer længere frem i jobkøen. Det viser en ny undersøgelse. ",Ekstra point Studierelevant ophold giver pote,"Et stigende antal unge tager en del af deres uddannelse i udlandet, og det er faktisk en rigtig god ide, for det kan bringe dem forrest i jobkøen viser en undersøgelse som Styrelsen for Universiteter og Internationalisering har lavet i samarbejde med Dansk Erhverv og Dansk Industri. Charlotte Rønhof, der er Forskningspolitisk chef i Dansk Industri siger: - Vi oplever, at der er flere af vores medlemmer, der ser det som et ekstra plus, når man sidder med to måske i øvrigt lige gode kandidater, at det så vejer positivt, at man faktisk har været på et udlandsophold. Over 300 virksomheder har deltaget i undersøgelsen, og over 70 procent mener, at internationalt udsyn og interkulturel forståelse er vigtige egenskaber hos deres medarbejdere. Det er egenskaber, de kan tage med hjem fra et ophold i udlandet, men det skal altså være et studierelevant ophold understreger Charlotte Rønhof: - Vi opfordrer de unge til at tage en del af deres uddannelse i udlandet. Så lad være med at have så travlt medf at komme af sted med rygsækken til stranden i Goa. Gå i gang med studierne og så kom af sted med bøgerne i stedet for.",Bjørn Schiønning,Indland,2012-05-08T20:16:00+00:00,https://www.dr.dk/nyheder/indland/flere-unge-uddannes-i-udlandet,DR
Region Syddanmark er bedst,"Det er igen Region Syddanmark, der er bedst blandt regionerne, når det handler om at lave flest undersøgelser og behandlinger.",Sætter rekord Omstillingsparate,"Sygeplejersker og læger i Region Syddanmark kan glæde sig over fem ud af fem. For siden regionerne blev dannet, har Region Syddanmark hvert år været de mest effektive i landet. Sidste år var der for femte år i træk rekord i antal undersøgelser og behandlinger i Region Syddanmark. 298.000 patientet blev opereret sidste år på sygehusene i Region Syddanmark. Formanden for Region Syddanmark, Carl Holst er glad for, at regionen igen sætter rekord. - Det kommer sig af, at vi har fokus på høj kvalitet og effektivitet. Vi har ganske enkelt den rigtige struktur, siger Carl Holst til dr.dk/p4. Og så uddeler han også ros til personalet. - Vi har et dygtigt personale, der er meget omstillingsparate. Så jeg er selvfølgelig glad for det her, da det viser, at vi har taget de helt rigtige beslutninger, siger Carl Holst til dr.dk/p4. Alle tre forretningsområder i regionen, Sundhed, Regional Udvikling og Socialområdet holdt budgetterne.",Louise Lind Jensen / Ulrik Stadler Bang,Syd- og Sønderjylland,2012-05-30T07:24:13+00:00,https://www.dr.dk/nyheder/regionale/syd/region-syddanmark-er-bedst,DR
Masser af herreløse katte,Vi er for dårlige til at anmelde problemer med herreløse katte i det syd- og sønderjyske. Derfor bugner det lige nu med katte uden en ejer.,Skal selv anmelde det,"Kattens Værn i Syd- og Sønderjylland har aldrig haft så travlt med at indfange herreløse katte som de har i dag. - For hver kat, jeg indfanger, kommer der tre nye, så jeg kunne arbejde 24 timer i døgnet og stadig ikke blive færdig. Det fortæller katteinspektør fra Kattens værn, Solvejg Johanning til dr.dk/p4. Syd- og sønderjyderne er selv skyld i det, hvis deres område er hårdt plaget af mange herreløse katte. - Folk skal lære at ringe til deres kommune, når de ser den første eller den anden herreløse kat. På et år kan to katte nemt blive til 30, og så står vi pludselig overfor en umulig opgave, fortæller Solvejg Johanning til dr.dk/p4. Jo længere vest på vi kommer,jo flere herreløse katte er der, og det skyldes ifølge Solvejg Johanning, at der ikke er lige så mange dyreinternater vest på, som andre steder i landet.",Anne Marie Lindholm,Syd- og Sønderjylland,2012-05-16T12:47:00+00:00,https://www.dr.dk/nyheder/regionale/syd/masser-af-herreloese-katte,DR
Enhedslisten stiller krav til skattereform,"Regeringens støtteparti siger, at arbejdsløse, folkepensionister og SU-modtagere ikke må tabe på en reform.",Skat på arbejde skal lettes,"Regeringens støtteparti, Enhedslisten, stiller en række meget kontante krav for at lægge stemmer til en skattereform. Partiet kræver, at ikke én arbejdsløs, ikke én folkepensionist og ikke én SU-modtager må tabe på reformen, skriver Jyllands-Posten. Enhedslistens hovedkrav er, at personer uden for arbejdsmarkedet skal kompenseres, hvis der gives skattelettelser til folk i arbejde. - Så skal disse grupper have det tilsvarende i penge eller kompenseres med rettigheder, siger Enhedslistens finansordfører, Frank Aaen, der mener, at rettigheder som f.eks. bedre dagpengeregler kan være ""rigtig meget værd"". Kravet kolliderer med regeringens ambition om, at skattereformen alene skal lette skatten på arbejde for at gøre det mere attraktivt at gå fra overførselsindkomst til arbejde eller arbejde mere. - Regeringens klare fokus er, at hårdtarbejdende lønmodtagere med lav- og mellemindkomster skal have mere ud af at arbejde, siger skatteminister Thor Möger Pedersen (SF) Han noterer sig, at Enhedslisten har et lidt andet fokus.",Hilmar Vester,Politik,2012-05-18T22:51:00+00:00,https://www.dr.dk/nyheder/politik/enhedslisten-stiller-krav-til-skattereform,DR
Ringsted-direktør sluppet ud af Kina: Lamslået over Søvndal,"Ringsted-direktøren Jørgen Stølsgaard slipper i dag endelig ud af Kina, efter han har været ramt af udrejseforbud i fem måneder.",,"Ringsted-direktøren Jørgen Stølsgaard slipper i dag endelig ud af Kina, efter han har været ramt af udrejseforbud i fem måneder. Jørgen Stølsgård skriver her til morgen i en mail til DR Sjælland, at han lander i Danmark i aften: - Det har været en skræmmende oplevelse ikke at kunne være sammen med familie og venner eller passe mit daglige arbejde i Danmark. - Jeg håber sagen kan være medvirkende til, at der indgås en aftale med Kina, som forhindrer at forretningsfolk fremover tages som gidsler i kommercielle sager, Jørgen Stølsgård skriver videre, at han er lamslået over udenrigsminister Villy Søvndals og handelsminister Pia Olsen Dyhrs ageren i sagen: - For mig virker det som om de ingen indsigt har i virkelighedens verden i dagens Kina. Jørgen Stølsgaard var tilbageholdt på grund af en retssag mod hans firma og han kan takke dygtige advokater for, at han i dag kan flyve hjem efter fem måneders ufrivilligt ophold i Kina.",Henny Mortensen,Indland,2012-05-29T05:05:00+00:00,https://www.dr.dk/nyheder/indland/ringsted-direktoer-sluppet-ud-af-kina-lamslaaet-over-soevndal,DR
Igen blodig uro i Kairo,"Sikkerhedskilder og læger oplyser, at 11 mennesker er dræbt under nye optøjer",Militæret sidder på magten,"Den egyptiske hovedstad, Kairo, er igen skueplads for blodige uroligheder, der koster menneskeliv. Sikkerhedskilder og læger siger, at 11 mennesker er dræbt under nye optøjer. Urolighederne onsdag begyndte ved daggry, da en protestdemonstration mod militæret blev angrebet nær forsvarsministeriet i millionbyen. Det er ikke klart, hvem der angreb demonstrationen, men det kom til heftige sammenstød. Begge sider bombarderede hinanden med brandbomber og sten, siger sikkerhedskilder. Demonstranterne ved forsvarsministeriet har i flere dage opfordret militærstyret til at gå af. Militæret overtog den øverste ledelse af Egypten, da Hosni Mubarak blev tvunget til at gå af som præsident i februar 2011. Siden har der været parlamentsvalg, men militæret sidder fortsat på den absolutte magt. Senere i denne måned, 23. og 24. maj, holdes første runde af Egyptens præsidentvalg. Valgkampen til præsidentvalget begyndte officielt i mandags, da 13 kandidater begyndte at gøre sig til over for vælgerne. Senere i denne måned, 23. og 24. maj, holdes første runde af Egyptens præsidentvalg. Valgkampen til præsidentvalget begyndte officielt i mandags, da 13 kandidater begyndte at gøre sig til over for vælgerne. Men blodsudgydelserne i Kairo har fået i hvert fald to kandidater til at suspendere deres kampagne. Mohamed Mursi, der er præsidentkandidat for Det Muslimske Broderskab, siger i en erklæring, at han suspenderer sin kampagne i to dage for at sørge over de dræbte. Forinden havde en anden islamisk kandidat - Abol Fotouh - meddelt, at han aflyser kampagnearrangementer onsdag i protest mod myndighedernes håndtering af situationen ved forsvarsministeriet. /ritzau/AFP",Christine Hyldal,Udland,2012-05-02T07:51:00+00:00,https://www.dr.dk/nyheder/udland/igen-blodig-uro-i-kairo,DR
Regering tager til fodbold-EM i Ukraine,"Den danske regering boykotter ikke EM i fodbold politisk, siger statsminister Helle Thorning-Schmidt trods kritik",Vil bakke op om landsholdet,"Den danske regering sender kulturminister Uffe Elbæk (R) til fodbold-EM i Ukraine for at støtte fodboldlandsholdet. Danmark boykotter altså ikke EM politisk. Det fastslår statsminister Helle Thorning-Schmidt efter torsdagens møde i Udenrigspolitisk Nævn. Her opfordrede hendes forgænger Lars Løkke Rasmussen (V) og fhv. udenrigsminister Per Stig Møller (K) hende ellers til boykot. - Jeg kan forstå, at Venstre nu - efter megen debat med sig selv - har besluttet, at det er en god idé at boykotte EM. Vi har udgangspunktet den holdning, at man skal være meget varsom med at blande politik og sport sammen, siger Helle Thorning-Schmidt. - Vi skal gøre alt, hvad vi kan for at bakke op om det danske landshold. Derfor har vi den holdning, at kulturministeren planlægger at deltage i EM, men at vi løbende op til EM vil kigge på det og drøfte det med relevante, andre EU-lande, siger statsministeren. Det er Ukraines behandling af den tidligere premierminister Julia Timosjenko, som er idømt en fængselsdom på syv år for magtmisbrug, der har rejst debatten om en boykot af slutrunden, som Ukraine og nabolandet Polen i fællesskab er værter for. EU-Kommissionen deltager for eksempel ikke i begivenheden. /ritzau/",Christine Hyldal,Politik,2012-05-10T14:51:00+00:00,https://www.dr.dk/nyheder/politik/regering-tager-til-fodbold-em-i-ukraine,DR
Karolinelund genåbner som bypark,I dag genåbner Karolinelund i Aalborg - dog uden karruseller og rustjebaner.,,"I dag genåbner Karolinelund i Aalborg - dog uden karruseller og rustjebaner. Parken har været lukket siden tivolidriften stoppede for halvandet år siden, men i eftermiddag bliver området igen tilgængeligt for aalborgenserne - nu som bypark. Selvom man nu åbner parken igen, så er den ikke endeligt færdig, fortæller Karin Højlund, der er arkitekt ved Teknik- og Miljøforvaltningen. De næste tre år skal nemlig bruges på at planlægge, hvad området skal bruges til. Og i den midlertidige periode har borgerne mulighed for at og udvikle og benytte området. - Man kan for eksempel bruge parken til at arrangere et børneloppemarked eller dans i pavillonen, siger Karin Højlund. Genåbningen af Karolinelund markeres med indvielse i eftermiddag kl. 14.30, og der vil være blandt andet være underholdning, musik og grillmad.",Mette Rask Jørgensen,Nordjylland,2012-05-10T14:41:00+00:00,https://www.dr.dk/nyheder/regionale/nordjylland/karolinelund-genaabner-som-bypark,DR
25 år med Marie Kiks,Satireguppen Marie Kiks fra Herning har 25 års jubilæum. Det fejrer de i disse dage med en jubilæumsforestilling. Marie Kiks er KVINDER...,,"Satireguppen Marie Kiks fra Herning har 25 års jubilæum. Det fejrer de i disse dage med en jubilæumsforestilling. To af medlemmerne af satiregruoppen Marie Kiks, Eva Bech Pedersen og Helen Sørensen gav morgenvært Knud Lind eksempler på deres kunnen tirsdag formiddag.  ",Steen Færgemand,Midt- og Vestjylland,2012-05-15T09:35:06+00:00,https://www.dr.dk/nyheder/regionale/midtvest/25-aar-med-marie-kiks,DR
Nyuddannede sygeplejersker får job,54 ud af 65 helt nyuddannede sygeplejersker fra UC SYD i Esbjerg og Sønderborg har allerede fået job.,Udviklingen vender,"Efter en overgang med dårlige jobmuligheder og en uddannelse der resulterede i arbejdsløshed, har situationen vendt sig for de nyuddannede sygeplejersker. I fredags fik 65 studerende fra UC SYD i Esbjerg og Sønderborg bevis på, at de kan kalde sig sygeplejersker, men faktisk kan de allerede nu smutte i arbejdstøjet. 54 af dem har nemlig allerede underskrevet en jobkontrakt. - Det er rigtig positivt. Det er godt, at de kan komme ud og bruge deres kompetencer og det er sådan, det skal være. Har man taget en uddannelse, skal man også ud og udfolde sig på arbejdsmarkedet, siger studiechef Edel Marie Thomsen fra UC Syd i Sønderborg. I løbet af det seneste års tid har Dansk Sygeplejeråd i deres medlemsblad opfordret de studerende til at søge til Norge for at få klinisk erfaring, fordi der var stor arbejdsløshed herhjemme, men det ser altså ud til at være vendt. Og hvor studiechef på UC Syd i Esbjerg Inge Hynkemejer i januar lod 40 sygeplejersker dimmitere, hvor under en håndfuld havde job, så tror hun det hele er vendt. - Regionerne er ved at få tingene på plads i forhold til omlægninger i sygehusstrukturen, og jeg tror, at det rykker stillinger til det kommunale. Det tror jeg vil komme på sigt i forhold til den måde, man behandler patienter på i dag, siger Inge Hynkemejer.",Christina Rasmussen,Syd- og Sønderjylland,2012-06-26T04:36:00+00:00,https://www.dr.dk/nyheder/regionale/syd/nyuddannede-sygeplejersker-faar-job,DR
Psykiatere undlod at fortælle om fejl,"I en række tilfælde har personalet på Psykiatrisk Center Glostrup undladt at indberette fejl i behandlingen, fortæller kilder til DR Nyheder. Omfanget skal nu undersøges, mener politiker. ",Pligt til at indberette Ikke bare et tilfælde Det skal indberettes Kræver svar,"I en række tilfælde har psykiatere og sygeplejersker på Psykiatrisk Center Glostrup undladt at indberette, når patienter har fået så store mængder medicin, at de eksempelvis har haft svært ved at trække vejret eller har taget skade på anden måde af overmedicinering. Det fortæller Michael Von Buchwald, der er psykiater og tillidsmand for overlægerne på Psykiatrisk Center Glostrup. Et psykiatrisk behandlingscenter, der de seneste dage har fået kritik for at give patienterne for høje doser medicin. - Flere yngre læger og flere sygeplejersker har bemærket, at de har set hændelser, der burde indrapporteres, men som ikke bliver det. Det er mit indtryk, at det er sket regelmæssigt, siger Michael von Buchwald til DR Nyheder. Læger har pligt til at indberette såkaldte utilsigtede hændelser. En utilsigtet hændelse kan f.eks være, hvis en patient ender i respirator efter at have fået for store mængder medicin eller falder på grund af overmedicinering, fortæller Michael von Buchwald.  Indrapporteringen skal ske for at lægerne bliver bedre til at lære af deres fejl, så sikkerheden for patienter bliver bedre.  Men tillidsmand Michael von Buchwald har haft kontakt til flere læger og sygeplejersker, der fortæller, at de ikke har indberettet utilsigtede hændelser, fordi de er bekymrede for, om der bliver set skævt til dem fra deres nærmeste chef. Kan det ikke være, at  den manglende indberetning bare skyldes, at der har været uklarhed om, hvorvidt det er utilsigtede hændelser, personalet har set? - Nej, det har været ret tydelige eksempler, siger Michael von Buchwald. En anden kilde bekræfter over for DR Nyheder, at de manglende indberetninger er sket ofte. Kilden ønsker dog at være anonym. Psykiater Bent Rosenbaum, der selv arbejdede på Psykiatrisk Center Glostrup indtil foråret 2011, oplevede i 2010 to alvorlige tilfælde, som ikke blev indrapporteret. - Det var to patienter, der var kommet i respirator efter at have fået store mænger medicin mod abstinenser. Jeg indberettede det ene eksempel noget tid efter, da jeg hørte om det, men begge sager burde efter min vurdering have været indberettet langt tidligere af de læger, der stod for behandlingen, siger han. Den øverste chef for Psykiatrisk Center Glostrup, Henrik Lublin, har ikke en oplevelse af, at problemet er lige så stort, som Michael von Buchwald beskriver det. Og centerchefen understreger, at der absolut ikke bliver set skævt til indberetninger. - Jeg kan ikke give dig nogen garanti for, at alle utilsigtede hændelser på alle tidspunkter bliver indberettet. Der er nogle hændelser som kan være i en gråzone. Og der har jeg klart indskærpet, at hvis man er det mindste i tvivl, så skal man hellere indberette to gange for meget end en gang for lidt, siger Henrik Lublin og fortæller, at man i øjeblikket har stor fokus på området. - Vi kan nu se, at vi får flere indberetninger. Formentlig ikke fordi der sker flere hændelser, men fordi der er mere fokus på det, siger han. Tillidsmand og psykiater Michael von Buchwald anerkender, at centerchefen de seneste måneder har sat mere fokus på problemet.  Ikke desto mindre vil Thor Buch Grønlykke (S), der er medlem af regionsrådet i Region Hovedstaden, nu have forvaltningen til at svare på, hvor ofte det er sket, at utilsigtede hændelser ikke er blevet indberettet.  - Hvis der har været flere tilfælde af det, så er det en meget alvorlig sag, og det er klart, at det håber jeg forvaltningen vil kigge nærmere på og tage de konsekvenser, der skal tages for, at det ikke sker igen, siger Thor Buch Grønlykke.",Niels Jacob Schøtt og Laurits Nansen,København,2012-06-18T05:36:00+00:00,https://www.dr.dk/nyheder/regionale/hovedstadsomraadet/psykiatere-undlod-fortaelle-om-fejl,DR
Nu skal et være slut: Sygehus-ansattes misbrug stoppes,"Op til 100 læger, sygeplejersker og sosu-assistenter er under konstant tilsyn og behandling for misbrug i hovedstadsområdet. ",Op til 100 er under tilsyn i hovedstadsområdet Afleverer prøver tre gange om ugen,"Risikoen for at blive slået ihjel eller invalideret af en læge eller en sygeplejerske med et stof-, alkohol- eller pillemisbrug er reduceret markant. Det skriver metroXpress. Landets hospitaler har de seneste år taget et historisk opgør med et tabu, som før betød, at ingen turde indberette ansatte med et misbrug. Ansatte som i årevis fik lov til at udgøre en uafbrudt trussel mod landets syge. - Sygehusene er blandt andet ved at indføre alkoholpolitik blevet meget mere opmærksomme på misbrugsproblemerne, hvorved flere kommer i behandling. Det forbedrer patientsikkerheden og er en glimrende udvikling, siger Eva Bidstrup, chefkonsulent i Tilsyn og Patientsikkerhed i Sundhedsstyrelsen. Der findes ikke landsdækkende tal for, hvor mange der bliver indberettet, men alene i hovedstadsområdet er 80-100 læger, sygeplejersker og sosu-assistenter nu konstant under tilsyn og i behandling, fordi de er til fare for andre, typisk på grund af et misbrug af morfin, sovemidler, nervemedicin, hash, narko eller alkohol. - Tabuet er brudt, og kulturen er ændret over de seneste år. Tidligere så alle i misforstået hensyn og loyalitet gennem fingrene med det sundhedspersonale, der var på stoffer, piller eller alkohol. Nu bliver de indberettet hyppigere og tidligere, siger embedslæge Kristine Holck fra Embedslægeinstitutionen. Den udmelding bekræfter overlæge og psykiater Finn Zierau fra Center for Misbrugsbehandling i Københavns Kommune, hvor det sygehuspersonale, som er under tilsyn i mindst et år, op til tre gange om ugen skal aflægge en urin- eller blodprøve for at bevise, at de er clean. - Men der går stadig ofte 10 år, før misbrugerne bliver afsløret. Og det er sjældent, at de selv går op til hospitalsdirektionen og beder om hjælp. Det er hyppigst medarbejdere, der underretter cheferne, som så prikker de pågældende på ryggen, siger Finn Zierau til metroXpress.",Christine Hyldal,Indland,2012-06-04T05:18:00+00:00,https://www.dr.dk/nyheder/indland/nu-skal-et-vaere-slut-sygehus-ansattes-misbrug-stoppes,DR
Sygeplejerskeuddannelsen i Sønderborg i front,"Som det første sted i Danmark kan sygeplejerskestuderende i Sønderborg få en uddannelse, hvor der er fokus på teknologiske hjælpemidler.",Velfærdsteknologi Forsøgsperiode,"- Vi skal sikre, at vi uddanner dygtige sygeplejersker, der kan fungere ude i virkeligheden i sundhedsvæsenet, siger studiechef for sygeplejerskeuddannelsen hos University College Syddanmark i Sønderborg, Edel Marie Thomsen. Og netop det er grunden til, at sygeplejerskeuddannelsen i Sønderborg som de første i Danmark fra september kan tilbyde en sygeplejerskeuddannelse med et særligt fokus på velfærdsteknologi. For vaskerobotter, spiserobotter og intelligente senge er bare nogle af de hjælpemidler, som sygeplejersker og andet sundhedspersonale skal vænne sig til. - Vi vil i undervisningen helt konkret tænke nogle velfærdsteknologiske aktiviteter ind. For eksempel skal de studerende lære hvilke teknologiske muligheder der er, når en patient skal have hjælp til at spise, fortæller studiechef Edel Marie Thomsen. Uddannelsen har også et samarbejde med Living Lab i Sønderborg, hvor de studerende skal ud og afprøve nogle af de teknologiske hjælpemidler. Uddannelsen der har fået navnet TEK12 kører i første omgang som en toårig forsøgsperiode, og de første 32 studerende starter til september. Det er Styrelsen for Videregående Uddannelser og Uddannelsesstøtte, der har givet grønt lys for forsøget.",Chelina Jensen,Syd- og Sønderjylland,2012-06-11T06:25:00+00:00,https://www.dr.dk/nyheder/regionale/syd/sygeplejerskeuddannelsen-i-soenderborg-i-front,DR
Professor i retten: Breivik har Tourettes Syndrom,"En professor i psykiatri vurderer, at Breivik lider af Aspergers og Tourettes syndrom. Breivik siger, at han føler sig latterliggjort og krænket.",Tourettes syndrom Mange tics hos Breivik,"Professor i psykiatri, Ulrik Fredrik Malt, er det første vidne, der er indkaldt for at tale om Breiviks tilregnelighed. Da professoren fortæller, at Breivik virker til at lide af Aspergers syndrom og Tourettes, blev det for meget for massemorderen. - Det er latterligt, at jeg ikke kan få lov til at kommentere det her, som bliver tv-transmitteret. Det er krænkende og nedgørende, siger Breivik, inden dommeren afbryder ham. Vidnet skynder sig efterfølgende at svare, at han vil prøve at formulere sig anderledes. - Jeg ønsker ikke at fornærme tiltalte, siger Ulrik Fredrik Malt. Ligesom den børnepsykiater, der vurderede Breivik som barn, mener Malt altså også, at Breivik lider af Aspergers. - Det er også plausibelt, at der foreligger et Tourettes syndrom og også en narcissistisk personlighedsforstyrrelse, vurderer psykiateren i retten. Imens professoren taler, griner Breivik flere gange. Andre gange sidder han med et meget sammenbidt ansgitsudtryk. Malt har observeret Breivik ved flere retsmøder. Og han vurderer også, at Breivik lider af slemme tics. - Mandag iagttog jeg Breivik i en time, og på den time så jeg 30 tics, siger Malt. Alle de iagttagelser og vurderinger, Malt fremfører i retten, stemmer ikke overens med det, nogen af de fire retspsykiatere er kommet frem til.",Louise Damløv,Udland,2012-06-08T13:41:00+00:00,https://www.dr.dk/nyheder/udland/professor-i-retten-breivik-har-tourettes-syndrom,DR
BILLEDSERIE: Stor ståhej om en lille sort plet,,,,Sascha Winther,,2012-06-06 00:00:00,https://www.dr.dk/Nyheder/Billedserier/2012/06/06073555.htm,DR
Nye p-piller mindsker blodpropsrisiko,,,,Anders Holt,,2012-06-14 00:00:00,https://www.dr.dk/Nyheder/2012/06/13190459.htm?focusId=3523352,DR
Fra skolebænk til arbejdsløshedskø,"Mere end hver anden med en spritny sundhedsuddannelse i hånden i Region Sjælland stiller sig op i arbejdsløshedskøen, viser en helt ny opgørelse.",,"Sygeplejersker og jordemødre uddannes til ledighed. Langt over halvdelen af de nyuddannede i sundhedsfagene er stadig ledige, to måneder efter de afsluttede deres uddannelse i vinteren 2012. En ny opgørelse over ledigheden blandt dimittender i Region Sjælland fra Danske Sundhedsorganisationers Arbejdsløshedskasse, DSA viser, at lidt mere end hver anden sygeplejerske, mere end to ud af tre jordemødre og fysioterapeuter og mere end tre ud af fire ergoterapeuter kan kigge i vejviseren efter efter et job, når uddannelsen er overstået. Og det er stærkt bekymrende både for den enkelte og for samfundet, som på bare lidt længere sigt har brug for alle hænder i sundhedssektoren, mener Anni Pilgaard, der er formand for DSA. - De nyuddannede står parate med den nyeste viden, og den brænder de for at komme ud at bruge i det danske sundhedssystem. Det er ærgerligt, at mange af dem oplever at få en kold skulder, siger hun.",Lars Peter Buhl,Sjælland,2012-06-02T07:38:52+00:00,https://www.dr.dk/nyheder/regionale/sjaelland/fra-skolebaenk-til-arbejdsloeshedskoe,DR
BILLEDSERIE: Jaguarunger født i Berlins Zoo,,,,Morten Top,,2012-06-12 00:00:00,https://www.dr.dk/nyheder/billedserie-jaguarunger-foedt-i-berlins-zoo,DR
21-årig dræbt i Christiansfeld,Ung mand dræbt af knivstik. En ca. 40-årig udlænding er anholdt.,,"Der blev i nat begået et drab i Christiansfeld. Omkring klokken kvart i to blev en 21-årig mand stukket med en kniv i halsregionen. Kraftigt blødende blev han kørt til Kolding Sygehus, hvor han døde klokken knap halv fire. Knivstikkeriet skete på Torvet i Christiansfeld. Politiet har anholdt en ca. 40-årig udenlandsk mand. Hans nationalitet var ikke endelig fastslået lørdag morgen. Sydøstjyllands Politi har til morgen endnu ikke det fulde overblik over hændelsesforløbet, der førte til den 21-årige unge mands død.",Poul Sørensen,Trekantområdet,2012-06-09T04:27:29+00:00,https://www.dr.dk/nyheder/regionale/trekanten/21-aarig-draebt-i-christiansfeld,DR
Breiviks mor ville have lukkede døre i retten,"Anders Behring Breiviks mor vil have dørene lukket for pressen, når retspsykiaterne snakker om massemorderens barndom. Hun får ikke medhold.",Får ikke medhold,"Terrortiltalte Anders Behring Breivik var lige kommet ind i sal 250, og aktørerne sad parat til dagens første vidneafhøring, da dommerne pludselig måtte kalde retten til pause, før den overhovedet var begyndt. Årsagen var, at Breiviks mor meget sent valgte at bede retten om at lukke dørene for pressen. I den psykiatriske rapport, som retten gennemgår i dag, vil der nemlig indgå nogle personfølsomme oplysninger om moderen, fra dengang sønnen kun var fire år gammel. Igennem sin advokat bad moderen om at retten lukkede dørene i forbindelse med gennemgangen af den kontakt hun og sønnen havde med barneværnet og Norges center for børne- og ungdomspsykiatri i starten af firserne. Men dommer Wenche Elizabeth Arntzen ville ikke efterkomme moderens ønske. Hun besluttede, at medierne skal have lov til at transmittere psykiaternes afhøringen, hvilket hele tiden har været planen. Tilgengæld bliver transmitionen forsinket tre minutter, så pressen kan nå at slukke for kameraerne, når retten gennemgår personfølsomme oplysninger.",Cecilie Kallestrup,Udland,2012-06-14T08:40:00+00:00,https://www.dr.dk/nyheder/udland/breiviks-mor-ville-have-lukkede-doere-i-retten,DR
Landbruget mangler sanktioner mod kriminelle bagmænd,"Formanden for Landbrug og Fødevarer håber, at øget fokus på ulovlig import af sprøjtemidler kan afskrække andre fra at forsøge.",120 landmænd er sigtet Oplysning er vejen frem,"Formanden for landbrugets organisation, Landbrug og Fødevarer Niels Jørgen Pedersen, siger, at han er ""lidt rystet"" over DR dokumentaren Bag Facadens afsløring af, hvordan en landmand fra Vamdrup sælger ulovlige sprøjtemidler til DRs journalist. Miljøminister Ida Auken siger til Ritzau, at hun vil overveje at tage sprøjtecertifikatet fra landmænd, der bruger ulovlige pesticider. Hun vil desuden overveje, om der skal falde større bøder, og om kontrollen skal skærpes. Landmand Bent Hjort Knudsen fra Vamdrup er blot en af en række kriminelle bagmænd, der forsyner danske landmænd med ulovlig gødning og sprøjtegift, som ødelægger miljøet og i værste fald kan give kræft. Afsløringen kommer, efter at myndighederne sidste efterår afslørede den såkaldte gødningsmafia, en kæmpesag med op imod 120 sigtede landmænd fra hele landet. Flere af de sigtede er store og prominente landmænd. Fidusen for landmænd, der ulovligt køber gødningen og sprøjtemidlerne, er, at udbyttet på marken bliver større. Prisen for samfundet er forurening af grund- og drikkevandet. Bent Hjort Knudsen blev i dag smidt ud af den lokale landboforening på grund af DRs afsløringer. Men som loven er i dag, kan man ikke forbyde ham fortsat at importere gødning og sprøjtemidler, selv om han tidligere er dømt for at have solgt ulovlige sprøjtemidler. Formanden for Landbrug og Fødevarer, Niels Jørgen Pedersen, siger til DR Nyheder, at den ulovlige handel er ""fuldstændigt uacceptabel"". Han håber, at der nu bliver sat så meget fokus på spørgsmålet, at det afskrækker andre for at forsøge sig med ulovlig import i fremtiden. I Landbrug og Fødevares bestyrelse kommer der ikke til at sidde nogen, som er dømt for at handle med forbudt gødning og pesticider, lover Niels Jørgen Pedersen. Ud over det mener han, at oplysning og rådgivning er vejen frem for at komme problemet til livs.",Hilmar Vester,Penge,2012-06-05T19:35:00+00:00,https://www.dr.dk/nyheder/penge/landbruget-mangler-sanktioner-mod-kriminelle-bagmaend,DR
Forældre vil redde dagplejen,"Forældrene i Esbjerg Kommune vil redde deres dagpleje. De er utilfredse med, at kommunen nednormerer 303 pladser.",Faldende børnetal 70 mister jobbet Politikerne: Forældre skal ikke vide,"Forældrene i Esbjerg Kommune vil redde deres dagpleje. Med en underskriftindsamling vil de fortælle kommunen, at de ikke er tilfredse med, at de nednomerer med 303 pladser. På grund af et faldende børnetal i kommunen er der ikke brug for så mange pladser mere, og da størstedelen af forældrene, der senest i dag har indskrevet deres barn til institution, ønsker, at det skal gå i vuggestue, vil det koste hos dagplejerne. Men det skal det ikke, og derfor har flere end 325 skrevet under mod nednomeringen. Men det er ikke forældrenes eneste anke mod kommunen. På et møde onsdag aften fik godt 400 dagplejere at vide, at 70 af dem vil miste deres job. Ingen har bare informeret forældrene til børnene, som risikerer at miste deres dagplejere - Det er jo lidt som at få at vide af en kollega, at du skal fyres i morgen, men din chef siger ingenting, siger initiativtager og mor Malene Boel Olesen til dr.dk/p4. Malene Boel Olesen har intet hørt om nednomeringen eller fyringerne. Hvis det ikke var fordi, at dagplejerne selv fortæller forældrene om situationen, ville de intet vide, forklarer hun. - Det her er uacceptabelt, siger hun. Hans Erik Møller, der er formand for børn- og familieudvalget i Esbjerg Kommune, mener dog ikke, at kommunen burde agere anderledes. Der er nemlig tale om en forvaltningsopgave og ikke en politisk sag, som skal i høring. - Det er jo noget helt andet, hvis vi budgetmæssigt og politisk vil ændre et serviceniveau, så skal det selvfølgelig i høring. Men at vi op- og nedjusterer i forhold til antallet af børn, det er altså en forvaltningsmæssigopgave, forklarer han.",Christina Rasmussen,Syd- og Sønderjylland,2012-06-01T05:05:00+00:00,https://www.dr.dk/nyheder/regionale/syd/foraeldre-vil-redde-dagplejen,DR
Sundhedsministeren vil ikke ændre loven,"En højesteretsdom giver en kræftsyg kvinde medhold i at hun burde have fået fuld erstatsning. Ingen grund til at ændre loven, siger sundhedsministeren",K: Der skal ryddes op,"Højesteret har afgjort, at en kræftsyg kvinde havde ret til fuld erstatning fra Patientforsikringen, der havde nedsat beløbet med en tredjedel, fordi det var forventet, at hun ville dø inden for få år. Og det glæder sundhedsminister Astrid Krag (SF). - Det skal jo være et system, der skal være på patienternes side, siger hun til DR Nyheder. Hun vil derfor bede Patienforsikringen kontakte borgere, der har fået tilsvarende reduktion i deres erstatning og gøre dem opmærksom på dommens udfald. Ifølge sundhedsministeren er der imidlertid ingen grund til at ændre loven. For som ministeren siger; nu ligger der jo en klar domspraksis, som man kan følge: - Og det er er jo godt, det skaber klarhed. Astrid Krag rådfører sig nu med sin kollega justitsministeren, men ser ikke umiddelbart nogen grund til at ændre loven. Også de konservative glæder sig over dommen: - Jeg er rigtig glad for den meget klare afgørelse, der er kommet fra Højesteret. Jeg synes, det sætter en tyk streg under, at nu er det slut med den praksis. - Det er ulovligt, siger Højesteret, så jeg synes i den grad, man bør få rettet op på sager, hvor man har gjort det samme, siger partiets sundhedsordfører, Benedikte Kiær, til DR.",Mikael Rømer,Politik,2012-06-12T10:51:00+00:00,https://www.dr.dk/nyheder/politik/sundhedsministeren-vil-ikke-aendre-loven,DR
1000 videoer skal hjælpe talsvage elever,"Interaktive videoer, som med succes har hjulpet millioner af amerikanere med matematikken, er blevet oversat til dansk.",På kanten af samfundet Digitalt værktøj Gik fra under til over middel,"Venstres formand, Lars Løkke Rasmussens Løkke-fond og KMD, det tidligere Kommunedata, oversætter 1000 interaktive undervisnings-videoer til dansk og forærer dem til folkeskolen. Det skal hjælpe bogligt svage elever, og er det hidtil mest omfattende projekt fra Løkke-fonden. Det drejer sig om 1000 fem-ti minutter lange youtube-videoer fra det Bill Gates-støttede Khan Academy, der har næsten fem millioner brugere i USA. På en enkel måde forklarer videoerne, hvordan man ganger, dividerer, lægger sammen og løser andre matematiske problemer. Eleverne vælger den video, der passer til deres niveau og kan gå frem i deres eget tempo. - Det givet både dygtige og svage elever en chance for at blive fagligt stærkere på deres egne præmisser, siger Lars Løkke Rasmussen, formand for LøkkeFonden, der hjælper børn på kanten af samfundet. Hidtil har undervisningsvideoerne kun været tilgængelige på engelsk med over 3000 youtube-videoer på alle niveauer fra første klasse til universitetsniveau. Videoerne bliver brugt i undervisningen på en lang række skoler i USA. - Det er et stærkt redskab. Salman Khan Khan, der har lavet videoerne, er utrolig god til at forklare. Og så er det bygget op som et spil, hvor man får points undervejs. Det er der nogle elever, der bliver meget motiveret af, siger Morten Misfeldt, der forsker i brugen af it i folkeskolen på Aalborg Universitet. Nu oversætter LøkkeFonden og KMD i første omgang 1000 af videoerne til dansk og stiller dem gratis til rådighed for folkeskolen. - Det er et digitalt værktøj, som er med at hæve kvaliteten af undervisningen og som giver gode muligheder for at målrette opgaverne de enkelte elevers faglige niveau, siger administrerende direktør i KMD, Lars Monrad-Gylling. I følge it-forsker Morten Misfeldt fra Aalborg Universitet kan videoerne dog ikke erstatte den traditionelle undervisning i klassen: - Det her er en kæmpe ekstra ressource, hvis det bliver brugt rigtigt. Det vil sige som et supplement. Det er vigtigt ikke at degenerere matematikundervisningen ved at give læreren en mindre rolle, siger han. Morten Misfeldt understreger også, at det er afgørende for succes, at LøkkeFonden og KMD er grundige, når de oversætter og indtaler videoerne på dansk. Så de gode forklaringer og den friske tone fra de oprindelige videoer bliver bevaret. Højby Skole i Odense er en af de danske skoler, der allerede har erfaringer med den amerikanske udgave af undervisningsvideoerne. I 6. B. har eleverne hele dette skoleår brugt en halv time om ugen på videoerne fra Khan Academy. - Det har været meget motiverende for eleverne. Også dem, der ellers ikke er så glade for matematik, siger klassens matematiklærer, Thinesh Baskaramoorthy. Flere af eleverne har fået hævet deres færdigheder betragteligt. Frederik gik for eksempel fra at score under middel i matematik-test til at score over middel efter en halv times træning med videoerne om ugen i løbet af skoleåret - Jeg havde håbet at komme op på middel. Da jeg så fik over middel, blev jeg rigtig glad, siger Frederik.",Thomas Buhl,Indland,2012-06-25T03:43:00+00:00,https://www.dr.dk/nyheder/indland/1000-videoer-skal-hjaelpe-talsvage-elever,DR
Travelling Tribes åbner dagens program live,,,,Lene Steinbeck,,2012-06-13T10:00:00+00:00,https://www.dr.dk/nyheder/kultur/musik/travelling-tribes-aabner-dagens-program-live,DR
Løkke erstattes af fire Venstre-folk i Allinge,Dårligt vejr forsinker Lars Løkkes transport til Folkemødet på Bornholm. I stedet går fire Venstre-folk på scenen i Allinge,,"I går talte statsminister Helle Thorning-Schmidt ved Folkemødet på Bornholm, i dag var Lars Løkke Rasmussens tur. Men vejret har forhindret den helikopter, der skulle have fragtet Venstres formand fra Sjælland til Allinge, i at lette. Løkke lander først i Rønne 15.45, og når derfor ikke at holde sin skemalagte tale 15.15 i den anden ende af øen. Der var i stedet tale om, at Lars Løkke ville livestreame sin tale fra København, men den plan er nu droppet. I stedet for opposionslederen går fire markante Venstre-MF'er på scenen i Allinge: Søren Pind, Inger Støjberg, politisk ordfører Ellen Trane Nørby og gruppeformand Kristian Jensen skal gøre det ud for den tidligere statsminister. Det sker klokken 15.",Mikael Rømer,Politik,2012-06-16T12:33:00+00:00,https://www.dr.dk/nyheder/politik/loekke-erstattes-af-fire-venstre-folk-i-allinge,DR
40-årig anholdt for drab i Christiansfeld,"En 40-årig mand, formentlig tysker, er anholdt for drabet på en 21-årig mand i Christiansfeld natten til lørdag.",,"En 40-årig mand, formentlig tysker, er anholdt for drabet på en 21-årig mand i Christiansfeld natten til lørdag. Kort før kl. to i nat blev der meldt om et slagsmål på Kongensgade i Christiansfeld. Da politiet nåede frem fandt de den 21-årige mand liggende livløs ramt at knivstik i halsregionen. Mens politiet ydede førstehjælp kom den mistænkte gående tilbage til gerningsstedet. Da politiet henvendte sig til ham trak han en kniv mod en betjent, som måtte bruge peberspray for at pacificere ham. Han blev herefter anholdt, oplyser lederen af lokalpolitiet Verner Pedersen. Den 21-årige, som er fra Sønderborg,  blev kørt til Kolding Sygehus, hvor han døde ved halv fire tiden. Den anholdte opholdt sig formentlig i Christiansfeld som cykelturist. Han sigtes for drab og fremstilles i grundlovsforhør senere i dag. Motivet til drabet er uklart. Derfor vil politiet gerne høre fra vidner. Politiet kan kontaktes på 114.",Poul Sørensen,Trekantområdet,2012-06-09T06:56:48+00:00,https://www.dr.dk/nyheder/regionale/trekanten/40-aarig-anholdt-drab-i-christiansfeld,DR
Danmarks største væksttalent kåret,Flere måneders intens iværksætter konkurrence i  DRs pengemagasin blev afgjort onsdag aften. Vinderen blev Patrick Hulsen og virksomheden Daintel.  ,Stine Bosse: Den rigtige vinder Program der redder liv Europas bedste IT Præmie giver vækst,"Efter at jagten på talenter har stået på i flere måneder, blev vinderen onsdag aften fundet i konkurrencen ""Væxtfaktor 2012"", som DRs distrikter, 'Magasinet Penge' på DR1 og Mandag Morgen har stået bag. Væxtfaktorvinder 2012 blev Patrick Hulsen, der står bag firmaet Daintel med hovedkontor i København. - Hvis vi lige nøjagtig fokuserer på jobskabelse og vækst i Danmark, så er Patrick og hans virksomhed en god vinder, siger dommer Stine Bosse, der traf den endelige afgørelse.  Hun pegede på Daintels it-programmer til det danske, tyske og brasilianske sundhedsvæsen. Programmerne giver læger og sygeplejersker et særligt overblik, over patientforløb, medicin og data generelt. - Før vi fik systemet lavede vi mange flere fejl, og det er rigtigt ubehagelig for en sygeplejerske at lave fejl, forklarer sygeplejerske Ditte Severinsen. Hun arbejder på Odense Universitetshospital, som bruger Daintels programmer. Det er andet år i træk, at DR og Ugebrevet Mandag Morgen kårer dét talent, der har potentiale til at skabe job og vækst herhjemme i de kommende år. Læs mere om programmerne her Daintel startede i 2004 og har i dag 24 ansatte. For nylig fik virksomheden prisen som Europas bedste digitale løsning til intensivafdelinger. Patrick Hulsen er desuden netop er hjemvendt fra forretningsbesøg i USA, med planer om at udvide markedet. Som vinder af konkurrencen får virksomheden en præmie på en samlet værdi af 500.000 kr. Præmien indeholder konsulenthjælp, investeringsrejse og kontanter, som gerne skulle hjælpe virksomheden til vækst.",Camilla Westersø Olsen,København,2012-06-20T19:58:00+00:00,https://www.dr.dk/nyheder/regionale/hovedstadsomraadet/danmarks-stoerste-vaeksttalent-kaaret,DR
Flere selvmord på jernbaneskinnerne,Togene holdt stille mellem Veksø og Ballerup efter endnu en personpåkørsel i formiddags. Flere danskere vælger at afslutte livet på skinnerne,Flest selvmod om foråret,"Tidligt i morges var der en 38-årig kvinde, der tog sit eget liv på jernbanestrækningen mellem Veksø og Ballerup. I alt har der været 36 personpåkørsler i år på landets jernbanestrækninger. Det er næsten en fordobling i forhold til sidste år, hvor der på samme tidspunkt var 20 personpåkørsler. Det fortæller Olav Skjold, regionschef hos DSB. At langt de fleste forsøg sker sent på foråret er ikke tilfældigt, fortæller forsker fra Center for Selvmordsforskning, Bo Andersen. - Vi ser en lille top i antallet af folk, der forsøger at tage deres eget liv i de sene forårsmåneder, da det faktisk kræver noget energi at tage sit eget liv, siger han og fortsætter: - Med forårets komme og mere sol på himlen får folk den fornødne energi, der kræves for at tage beslutningen om at tage sit eget liv.",Steffen Koldborg,Indland,2012-06-22T10:00:00+00:00,https://www.dr.dk/nyheder/indland/flere-selvmord-paa-jernbaneskinnerne,DR
Fixelancen på nye hænder,Fremover vil kommunalt ansatte sygeplejersker nu være i de ombyggede ambulancer.,,De såkaldte fixelancer er nu overtaget af Københavns Kommune. Det skete mandag. Fremover vil kommunalt ansatte sygeplejersker nu være i de ombyggede ambulancer. De mobile fixerum vil frem til 31. oktober være parkeret på Lille Istedgade på Vesterbro. Personalet vil hjælpe brugerne med råd og vejledning og sørge for gode hygiejniske forhold. Efter den 31. oktober vil fixelancerne blive afløst af et midlertidigt stofindtagelsesrum i Sundhedsrummet på Halmtorvet. Det bliver senere flyttet permanent til Mændenes Hjem på Lille Istedgade.,Marie Kristensen,København,2012-07-31T14:41:16+00:00,https://www.dr.dk/nyheder/regionale/hovedstadsomraadet/fixelancen-paa-nye-haender,DR
Første overdosis i Fixelancen,"En mand tog i går en overdosis heroin i det mobile fixerum, Fixelancen. Heldigvis kunne sygeplejersker redde mandens liv. ",,"I går oplevede Vesterbros mobile fixerum, den såkaldte Fixelance sin første overdosis. Heldigvis kunne de tre tilstedeværende sygeplejersker sørge for, at uheldet ikke endte tragisk. Sygeplejerske Maria Bonde var på stedet, og hun foræller, hvad der skete: -Vi havde besøg i går inde i ambulancen af en bruger, som tog heroin. Pludselig får manden svært ved at trække vejret og begynder at blive blå i hovedet, fordi han ikke får luft nok. De tre sygeplejerske gav manden modgift mod heroin, sørgede for at mandens luftveje var frie og ringede 1-1-2. Dermed var sygeplejerskernes tilstedeværelse afgørende for, at manden overlevede, mener Maria Bonde. -Det er jo klart afgørende for, at han overlever. Havde han siddet et andet sted og taget stoffet alene, så havde der ikke været nogen til at reagere, og så var han død, fortæller Maria Bonde. De to Fixelancer lukker ned, når det permanente fixerum på Vesterbro åbner.",Andreas Hein,København,2012-07-06T11:45:00+00:00,https://www.dr.dk/nyheder/regionale/hovedstadsomraadet/foerste-overdosis-i-fixelancen,DR
Danmark skal eksportere kreativitet i uddannelser,"Det er ikke hele uddannelser, der skal eksporteres til andre lande, men det er delelementer som for eksempel kreativitet og innovation, siger ",,"Når tre ministre vil eksportere uddannelser til lande i Asien, er det ikke hele uddannelser, men delelementer fra den danske måde at uddanne især lærere, sygeplejersker og pædagoger. Det er især lærer-, sygeplejerske- og pædagoguddannelser, der skal eksporteres, mener investerings- og handelsminister Pia Olsen-Dyhr, der er en af de tre ministre bag forslaget. For danske lærere, pædagoger og sygeplejerske kan noget helt specielt, mener hun. - I Asien har man brug for at gå fra det mere indlærende system til det kreative og innovative og antiautoritære system, og det har vi næsten monopol på i verden, siger Pia Olsen-Dyhr til DR Nyheder om den danske læreruddannelse. Sygeplejersker er selvstændigeOgså de danske sygeplejersker kan lære de asiatiske sygeplejerske meget, mener hun. - Danske sygeplejersker kan handle selvstændigt og har ikke nødvendigvis altid brug for en læge, forklarer hun og understreger, at det er elementer fra de danske uddannelser, vi skal eksportere. Hun understreger, at det er selve uddannelsesmodellen, som udlandet efterspørger. - Det er ikke de traditionelle dyder som matematik for eksempel. Det er det er selve modellen - det at man inddrager børnene i uddannelsesprocessen og efteruddanner lærerne, pointerer hun. Pia Olsen Dyhr mener, at Danmark kan tjene flere milliarder på at eksportere uddannelser. Forslaget har hun stillet sammen med uddannelsesminister Morten Østergaard og børne- og undervisningsminister Christine Antorini.",Louise Damløv,Politik,2012-07-25T10:07:00+00:00,https://www.dr.dk/nyheder/politik/danmark-skal-eksportere-kreativitet-i-uddannelser,DR
Et år efter terror: Norge mindes sine ofre,På årsdagen for massakren i Oslo og på Utøya afholdes der mange mindehøjtideligheder i hovedstaden og på øen.,,"Overalt i Norge vil årsdagen for Anders Behring Breiviks massakre den 22. juli 2011 blive markeret søndag - ikke mindst i hovedstaden Oslo og på øen Utøya, hvor henholdsvis otte og 69 mennesker blev dræbt. I Oslos regeringskvarter, der blev ramt af Breiviks bombe, lægger Norges statsminister, Jens Stoltenberg, her til morgen en krans til minde om ofrene, mens der senere afholdes mindegudstjeneste i Oslos domkirke. Her vil også det norske kongehus være til stede. I resten af landets domkirker vil biskopperne markere årsdagen med mindegudstjenester. I kirken i Hole - kommunen, hvor Utøya ligger - vil også den norske kronprins Haakon og kronprinsesse Mette-Marit være til stede. Området rundt om Utøya spærres af hele dagen af politiet, da mindehøjtideligheden på øen kun er åben for inviterede gæster, som blandt andre tæller de efterladte til skudofrene. Heller ikke pressen får lov til at komme med ud på øen. Jens Stoltenberg tager turen fra Oslo til Utøya, hvor han ved middagstid vil holde en tale for de fremmødte. Det samme vil blandt andre hans danske kollega, Helle Thorning-Schmidt (S), og lederen af Arbeiderpartiets ungdomsforbund AUF, Eskil Pedersen. Den tætpakkede mindedag afsluttes klokken 20, hvor der afholdes en national mindekoncert på rådhuspladsen i Oslo. Her vil der være åbent for alle. Norsk politi har bekræftet, at den amerikanske rocklegende Bruce Springsteen, der i forvejen er på turné i Norge, optræder til koncerten. Tv-stationen NRK's kommunikationsdirektør vil dog ikke bekræfte, men siger, at dialogen er i gang. - Jeg er klar til at spille på Utøya, sagde Bruce Springsteen selv, da han tilbage i maj fyrede op under sin europæiske turné i spanske Sevilla. Rundt omkring på de norske fodboldstadioner vil spillere og publikum i den bedste og næstbedste række desuden holde et minuts stilhed, inden søndagens kampe fløjtes i gang. /ritzau/NTB",,Udland,2012-07-22T04:27:26+00:00,https://www.dr.dk/nyheder/udland/et-aar-efter-terror-norge-mindes-sine-ofre,DR
For få kvindelige professorer på Københavns Universitet,"Selvom man på Københavns Universitet bruger økonomi til at lokke kvinder til at blive forskere eller professorer, så virker det ikke. ",Kvoter kan være en løsning,"Selvom man på Københavns Universitet bruger økonomi til at lokke kvinder til at blive forskere eller professorer, så virker det ikke. Fra 2010 til 2011 steg andelen af kvindelige professorer og forskerer kun med en enkelt procent, skriver Berlingske. En af dem, der er gået i mod strømmen er Kristine Niss, der er lektor i fysik på Roskilde universitet. Og det er vigtigt, at kvinderne finder vej til universitetsverdenen. -Ellers risikerer vi at gå glip af en masse rigtige dygtige folk, hvis det nemlig kun er halvdelen af befolkningen, der potentielt kan blive den nye Einstein. Og det er jo ærgerligt, siger Kirstine Niss.   For Kristine Niss kunne løsning være kvoter: - Jeg tror på at handling skaber forvandling, og derfor er jeg ikke særlig bange for kvoter. For ved, at der er flere kvinder, kan vi se, at det kan kvinder også, siger Kirstine Niss.",Berlingske,København,2012-07-23T10:25:48+00:00,https://www.dr.dk/nyheder/regionale/hovedstadsomraadet/faa-kvindelige-professorer-paa-koebenhavns-universitet,DR
Billedeserie: Mindedagen i billeder,,,,Morten Top,,2012-07-22 00:00:00,https://www.dr.dk/Nyheder/Billedserier/2012/07/22194651.htm?focusId=3504083,DR
Overbelægningen i arresthusene skal ned,Den voldsomme fangeflugt fra arresten i Kolding får SFs retsordfører til at foreslå fodlænker til varetægtsfanger. Det vil give mere plads i arresten.,Nyt forlig til efteråret,"Der skal skabes bedre plads i de danske arresthuse, og overbelægningen skal ned. Det siger SF's retsordfører Karina Lorentzen efter fangeflugten fra Kolding Arrest tirsdag, hvor to fanger flygtede ved at slå en fængselsfunktionær ned. - Vi har fra SF's side foreslået, at varetægtsfængsle med en fodlænke. Det har man gjort i England, hvor det har givet mere plads i arresterne, siger Karina Lorentzen. Overbelægningen i arresthusene vil få førsteprioritet, når der til efteråret skal forhandles et forlig hjem for Kriminalforsorgen. Til gengæld venter Karina Lorentzen ikke, at forslaget fra sikkerhedschef i Kriminalforsorgen, Michael Gjørup vil nyde fremme. Han mener at løsningen på fangeflugter som den i Kolding er nye og moderne arrestbygninger. - Jeg tror ikke, det ligger i kortene at vi får en løsning på de gamle og utidssvarende arresthuse, simpelthen fordi riget fattes penge. Desværre bliver det næppe i denne omgang vi får løst det problem, siger SF's retsordfører.",Berit Bader Ulriksen,Trekantområdet,2012-07-19T09:02:00+00:00,https://www.dr.dk/nyheder/regionale/trekanten/overbelaegningen-i-arresthusene-skal-ned,DR
Marokko udviser Syriens ambassadør,"Først var der rygter om, at Syriens ambassadør i Marokko var hoppet af. Nu er han i stedet udvist af Marokko.",Syrisk styre mere isoleret,"Marokko har mandag bedt den syriske ambassadør om at forlade det nordafrikanske land og erklæret ham persona non grata og opfordrer til en overgang til demokrati for at opfylde det syriske folks stræben efter frihed. Udvisningen af ambassadør Nabih Ismail følger i kølvandet på sidste uges afhopning af den syriske ambassadør i Irak og en af præsident Basahar al-Assads nære allierede generalers flugt til Tyrkiet. Vestlige embedsmænd siger, at udviklingen er et tydeligt bevis på, at præsident Assad er ved at miste grebet om magten, og at oprøret mod ham fortsætter. Tidligere mandag havde der verseret rygter om, at ambassadøren i Marokko, Nabih Ismail, også var hoppet af og gået over til oprørerne. En syrisk ambassadeansat afviste rygtet uden at ville komme nærmere ind på det. Marokkos udenrigsministerium har ikke nogen umiddelbare kommentarer til årsagen til dets beslutning om at udvise Ismail, men: - Situationen i Syrien kan ikke fortsætte på denne måde, skriver ministeriet i en erklæring. Marokko ønsker ""en effektiv og resolut handlemåde for at sikre en politisk overgang mod et demokratisk system, der garanterer Syriens enhed, stabilitet og regionale sikkerhed for at opnå det syriske broderfolks håb om værdighed, frihed og udvikling"". Marokko hjemkaldte landets egen ambassadør fra Damaskus i november 2011, og mandagens beslutning er den seneste i en række diplomatiske udvisninger, som har gjort det syriske styre stadig mere isoleret, mens anti-Assad-oprørerne vinder styrke. I maj sendte USA, Frankrig, Storbritannien, Canada, Tyskland, Italien, Spanien, Østrig, Bulgarien og Schweiz alle syriske diplomater ud af landet som svar på massakren af 108 mennesker i byen Houla. Japan fulgte efter. Marokkos nordafrikanske naboer, Tunesien og Libyen, som fik deres egne diktatorer fejet af banen under sidste års arabiske forår, udviste de syriske diplomater allerede i februar. /ritzau/Reuters",,Udland,2012-07-16T13:42:00+00:00,https://www.dr.dk/nyheder/udland/marokko-udviser-syriens-ambassadoer,DR
Biograf-morder var psykiatrisk patient,"Manden, der dræbte 12 mennesker under premieren på den ny Batman-film, fik psykiatrisk behandling.",Skal i retten mandag,"Den 24-årige James Eagan Holmes, der er varetægtsfængslet for at have dræbt 12 mennesker og såret 58 under et skyderi i en biograf i Aurora i Colorado, var patient hos en psykiater, der specialiserer sig i skizofreni. Det viser retsdokumenter, der blev frigivet fredag. Tidligere har politikilder sagt, at Holmes sendte en notesbog fyldt med detaljer om, hvordan han ville dræbe folk, til en psykiater på Colorados universitet. Ifølge nyhedsbureauet AFP drejer det sig om Lynne Fenton, hvis forskning har beskæftiget sig med skizofreni og andre alvorlige psykiske lidelser. I den pakke, han sendte, var det angiveligt beskrevet, hvad han havde tænkt sig at gøre, og pakken indeholdt tegninger og illustrationer af massakren. Det er uklart, præcis hvornår pakken med notesbogen er kommet frem til psykiateren, og dommeren i sagen har givet de involverede mundkurv på. Holmes forsvarere siger, at spørgsmålet om deres klients behandling hos en psykiater falder ind under tavshedspligten. Forsvarsadvokaterne har bedt domstolen undersøge, hvordan oplysninger om, at Holmes havde sendt en pakke til en psykiater på Colorado universitet, er havnet i medierne. På mandag skal James Holmes atter møde i retten, hvor der ventes at blive rejst formel sigtelse mod ham for 12 drab og 58 drabsforsøg. Skyderiet i Denver fandt sted kort efter midnat den 20. juli, da den ny Batman-film, ""The Dark Knight Rises"", havde premiere. Myndighederne siger, at Holmes, som havde farvet sit hår orange, hævdede, at han var Jokeren, Batmans ærkefjende.",DR Nyheder,Udland,2012-07-27T21:30:00+00:00,https://www.dr.dk/nyheder/udland/biograf-morder-var-psykiatrisk-patient,DR
Kronprinsen: Jeg er færdig med at undskylde,"Kronprins Frederik hviler i sig selv og er færdig med at undskylde, at han er prins, fortæller han i et nyt interview.",Færdig med at undskylde Vil gøre en forskel Savnede sine forældre Manglede opbakning hjemmefra,"Det helt store vendepunkt i kronprins Frederiks liv kom, da han som Pingo gennemførte den krævende frømandsuddannelse, hvor kun fysikken og psyken tæller. Det fortæller han i et interview med magasinet Euromans augustudgave. Kronprinsen stod det hele igennem og vedtog med sig selv, at det var slut med at undskylde, at han er prins og Danmarks kommende konge: - Da jeg endelig kom igennem Frømandskorpset, tænkte jeg: Fandeme nej, nu gider jeg ikke undskylde mere. - Jeg har alt for længe tænkt alt for meget over, hvad folk tænker om mig. Jeg gider ikke længere skulle undskylde, at jeg er prins, og jeg har x antal privilegier. Nu har jeg givet den en skalle, nu har jeg gjort det her, siger han til magasinet. Kronprinsen er på forsiden og der er desuden et 14 sider langt portræt af ham i magasinet. - De første seks måneder til et år efter var der folk, der sagde til mig, at jeg havde mere rank ryg og en skarpere udstråling, når jeg gik ind i et lokale, også når jeg var i civil. - Den uddannelse blev et vendepunkt for mig. Den betød, at jeg endelig kunne sammenligne mig med andre, fordi jeg vidste, jeg ikke havde fået noget forærende. Portrættet viser en mand, som hviler i sig selv, men som kronprinsen tidligere har fortalt, også har haft meget svært ved som ung at acceptere sin rolle som Danmarks kommende konge. I dag har han affundet sig med sin skæbne, og han ønsker at gøre en forskel, når han møder folk. - Jeg vil gerne huskes som en, der gør en forskel, når jeg møder folk, siger han i interviewet med magasinet. Under de fire samtaler med journalist Anne Sofie Kragh fra maj 2011 til maj 2012 fortæller Frederik, at han som dreng savnede sine forældres nærvær og fortrolighed. Han var 11 år, da det gik op for ham, at han en dag skulle være konge. Til en påskefrokost på Marselisborg fortalte dronningen sin søn, at lillebror Joachim skulle arve Schackenborg, og Frederik skulle arve landet. Størst hjælp og fortrolighed fandt han ikke hos sine forældre, men derimod hos sin mormor, dronning Ingrid. På spørgsmålet om, hvilket råd han ville give, hvis han mødte sig selv som 13-årig, lyder hans svar: - Vær stolt over, hvem du er. Det fik jeg ikke selv nok vide dengang. /ritzau/",Gregers Lohse,Kultur,2012-07-17T10:09:00+00:00,https://www.dr.dk/nyheder/kultur/kronprinsen-jeg-er-faerdig-med-undskylde,DR
BILLEDSERIE: Voldsomme brande hærger Spanien,,,,Nicklas Hürtig Hemmingsen,,2012-07-23 00:00:00,https://www.dr.dk/nyheder/billedserie-voldsomme-brande-haerger-spanien,DR
Konservativ europamester,Den konservative Helge Adam Møller fra Næstved er Europas bedste golfspiller....blandt politikere.,,"Den konservative Helge Adam Møller fra Næstved er Europas bedste golfspiller....blandt politikere. Sjællandske skriver i dag, at Helge Adam Møller netop har vundet den store sølvpokal for 2. år i træk. Ved matchen i Portugal deltog 55 politikere fra hele Europa, herunder den konservative partiformand Lars Barfoed, som sluttede nede i feltet. Helge Adam Møller forlod folketinget ved de konservatives katastrofevalg i september, da han opstillede i Vestjylland og ikke blev genvalgt. Men trods titlen som forhenværende, så kan han sagtens stille op som nuværende Europamester i politiker-golf.",Henny Mortensen,Sjælland,2012-07-18T05:16:35+00:00,https://www.dr.dk/nyheder/regionale/sjaelland/konservativ-europamester,DR
Stadig mangel på frivillige hænder,Det har været sværere end normalt at finde folk til at stå i boderne på Roskilde Festival. 32 timers arbejde mod tidligere 24 får skylden.,32 timer får skylden Annoncerer i Den Blå Avis,"Få timer før musikken for alvor går i gang i Roskilde, mangler flere boder stadig frivillige medarbejdere. Det gælder bl.a. madboden Kristinedal. -Vi har brug for 250 medarbejdere i alt. De sidste par uger har vi med bål og brænd været ude for at skaffe de nødvendige medarbejdere, og vi mangler stadig fire-fem sæt hænder, fortæller Jeppe Christensen fra Kristinedal. Jeppe Christensen troede ellers, at madboden var dækket godt ind, men adskillige interesserede medarbejdere er faldet fra, og konkurrencen om de frivillige hænder har i år været langt hårdere end normalt. - Det hænger helt sikkert sammen med, at det generelle arbejdskrav til frivillige er blevet sat op fra 24 til 32 timer. De forskellige boder har derfor satset hårdt på rekrutteringen. Vi er med i netværk, hvor mange fortæller den samme historie. Det er blevet meget sværere at skaffe frivillige, siger Jeppe Christensen. En interesseorganisation, som ønsker at være anonym af frygt for at rage uklar med festivalen, har også haft store problemer med at rekruttere frivillige. -Vi sætter først armbånd på de sidste medarbejdere i dag. Det har været virkelig hektisk. Det hænger sammen med 32-timerskravet, siger en talsperson fra organisationen. I alt er over 32.000 frivillige medarbejdere i sving under festivalen. Nogle af dem arbejder direkte for Roskilde Festival, men de fleste arbejder for de foreninger, boder og organisationer, som er tilstede på festivalen. Roskilde Festival belønner alle de frivillige med et armbånd til festivalen, hvis de lever op til arbejdskravet. Roskilde Festival begrunder på deres hjemmeside beslutningen om at sætte arbejdskravet op med følgende ord: ""En større indsats giver bedre sammenhold, sjovere fællesskab, en opgaveløsning, der løfter, og gør en langt større forskel, og resultater der skaber en endnu større stolthed. Det vil være godt både for Roskilde Festival, for foreningerne og for de frivillige. Vi har også ændret det, fordi Roskilde Festival har ændret sig. Tidligere havde man en ”kerneperiode” som gæst på fire dage, i dag er folk typisk på festival i 9 dage. Ønsket er, at de frivillige skal følge publikums måde at være på festival. Derfor kan de også tage deres vagter over en længere periode, og derfor er det helt naturligt, at de skal lægge lidt flere timer i deres festivalengagement."" Hvis de frivillige vælger at lægge alle deres arbejdstimer under de fire dage, hvor musikken for alvor spiller, rækker en 24 timers indsats dog stadig. Og det er den type medarbejdere, som madboden Kristinedal nu søger via Den Blå Avis, mens de på deres hjemmeside lokker med et ekstra tiltag i form af en tavle, hvor medarbejderne kan komme med ønsker til bosserne: - Der er ingen garanti for at vi kan skaffe det ønskede, men vi skal gøre vores bedste. Det kunne f.eks. være lakridspiber, et fodbad, eller andet der kunne berige festivals oplevelsen, skriver folkene bag Kristinedal på hjemmesiden. - Internt har vi også udlovet en ramme øl til folk, som kan skaffe en ny medarbejder. På den måde har skaffet 40-50 sæt nye hænder i løbet af de sidste uger, siger Jeppe Christensen.  ",Berlingske,København,2012-07-05T10:59:47+00:00,https://www.dr.dk/nyheder/regionale/hovedstadsomraadet/stadig-mangel-paa-frivillige-haender,DR
Eftersøgning af fisker stoppet,Søværnets Operative Kommando har nu endegyldigt stoppet eftersøgningen efter en 68-årig pensioneret fisker. Det oplyser Fyns Politi.,,"Søværnets Operative Kommando har nu endegyldigt stoppet eftersøgningen efter en 68-årig pensioneret fisker. Det oplyser Fyns Politi. Manden forsvandt mandag i farvandet ud for Spodsbjerg, og hele dagen igennem ledte helikoptere og både efter ham. Også i nat har marinens fartøjer været på vandet og ledt efter den 68-årige. Her til morgen tog helikopteren endnu en tørn fra omkring klokken 6.45. Men klokken lidt i ni stoppede helikoptere og skibe så endegyldigt med at lede efter den pensionerede fisker. Eftersøgningen foregik fra Spodsbjerg til Langelands nordspids.",Karsten Prinds,Indland,2012-07-10T07:30:00+00:00,https://www.dr.dk/nyheder/indland/eftersoegning-af-fisker-stoppet,DR
To boligområder tæt på ghetto-status,Gl. Jennum-parken i Randers og Rosenhøj i Viby inde i en kedelig udvikling.,,"To østjyske boligområder er på vej til at få det kedelige stempel som ""ghetto"". Gammel Jennum-parken i Randers og Rosenhøj i Viby er blandt i alt 14 danske boligområder, som er meget tæt på at havne på ghettolisten, oplyser Berlingske. Dermed går udviklingen i den stik forkerte retning i forhold til regeringens mål om at halvere antallet af ghettoer i 2020. Ministeren for by, bolig og landdistrikter, Carsten Hansen siger, at der skal laves planer for, hvordan man får folk i arbejde fra de udsatte boligområder. - Det vil gøre det nemmere at sætte intensivt ind. Men det bliver svært og vil tage tid. Hvis der fandtes et Columbus-æg, var det nok opdaget, siger ministeren.",Johannes Reimer,Østjylland,2012-07-14T08:01:51+00:00,https://www.dr.dk/nyheder/regionale/oestjylland/boligomraader-taet-paa-ghetto-status,DR
Roskilde fester videre trods dødsfald,"Selvom en 20-årig svensker har mistede livet på Roskilde Festivalen, fester gæsterne ufortrødent videre.",Blev lidt overrasket Shit happens Alle udskrevet,"I camping-område H på Roskilde Festivalen er der ikke noget, der umiddelbart indikerer, at det var her, en 20-årig ung mand sent søndag fik det dårligt efter at have indtaget stoffer og få timer senere døde på hospitalet. - Skål, lyder det lystigt fra de forskellige lejre. Mængden af tomme øldåser og de blanke øjne, der møder en fra de mange veltilfredse ansigter, afslører, at festen allerede har været i gang længe mandag eftermiddag til trods for, at mange først har hørt om dødsfaldet for et par timer siden. - Jeg blev lidt overrasket. Det var selvfølgelig voldsomt at få af vide, men samtidig virker det også meget fjernt på en eller anden måde, så jeg fortsætter ufortrødent, lyder det fra Sebastian Lynggaard, som skåler højlydt med kammeraterne i lejren. Nogenlunde samme holdning finder man lidt derfra hos fire piger, der ellers både så og hørte ambulancen, da den kom søndag aften. - Det er skræmmende, men vi er rimeligt upåvirkede af det. Vi snakkede lidt om det, da vi hørte det, men festede ret hurtigt videre, siger Katrine Havelund Pedersen, der er kommet til Roskilde fra Nørre Aaby på Fyn. Heller ikke Freja Sverdrup, der er debutant på festivalen, virker påvirket af andet end eftermiddagssolen og dåsebajeren i sin hånd. - Jeg tænkte; nåh okay, da jeg hørte det. Sidste år var der også én, der døde. Shit happens when you party naked. Det sker, og sådan er det, selvom det selvfølgelig er rigtig, rigtig trist, siger hun. Tilsyneladende døde den 20-årige svensker efter at have indtaget et hvidt krystallignende stof, der skal opløses i vand og drikkes. Han kastede op og blev uklar og henvendte sig selv til samaritterne, men døde efter ankomsten til sygehuset i Roskilde. En række andre festivalgæster blev indlagt sammen med den 20-årige, mistænkt for at have indtaget det samme stof. Kun én af dem viste sig at have taget narko. De er alle blevet udskrevet mandag. Årets Roskilde Festival åbner officielt på torsdag, men tusinder har allerede indtaget campingområdet, hvor der også er koncerter.",Ritzau,Kultur,2012-07-02T14:58:00+00:00,https://www.dr.dk/nyheder/kultur/roskilde-fester-videre-trods-doedsfald,DR
Hamas henretter tre for drab,"Trods internationale protester fortsætter den regerende Hamas-bevægelse i Gaza med at henrette palæstinensere, der overtræder islamisk lov.",Forlangte straffe udført Fordømmer henrettelser,"Hamas-regeringen i Gaza har henrettet tre mænd, der er dømt for drab, oplyser indenrigsministeriet. - På baggrund af religiøs lovgivning, vores religion og hvad, der er bestemt i palæstinensisk lovgivning er tre mænd, der er dømt for drab, blevet henrettet tirsdag ifølge rettens beslutning, hedder det i en erklæring fra Hamas' indenrigsministerium. De henrettede mænd omtales kun med deres initialer. I erklæringen hedder det videre, at ofrenes pårørende var blevet tilbudt at søge ""blodpenge"", hvilket er en erstatning, som betales af de dømte i stedet for at blive henrettet. - Men ofrenes familier forlangte at straffene blev udført, hedder det. Hamas-regeringen hængte tre andre palæstinensere i april. En var dømt for ""samarbejde"" med Israel, og de to andre var dømt for drab. Henrettelserne, der finder sted uden journalisters tilstedeværelse, er blevet kritiseret både nationalt og internationalt. Ifølge den palæstinensiske lovgivning er samarbejde med Israel, drab og narkosmugling alle overtrædelser, der straffes med døden. Alle henrettelsesordrer skal godkendes af den palæstinensiske præsident, inden de kan udføres. Men Hamas anerkender ikke længere Mahmoud Abbas, hvis fireårige valgperiode udløb i 2009. EU-embedsmænd i Jerusalem og Ramallah fordømte i april Hamas for at udføre henrettelser og krævede, at de islamistiske bevægelse ophævede dødsstraffen.",Ritzau,Udland,2012-07-17T10:14:44+00:00,https://www.dr.dk/nyheder/udland/hamas-henretter-tre-drab,DR
DIN MENING: En god idé at droppe sukkerafgiften?,,,,Søren Bygbjerg,,2012-07-20 00:00:00,https://www.dr.dk/Nyheder/Baggrund/2012/07/20/064607.htm?focusId=3511365,DR
Kvindelig pyroman skal blive i fængsel,"Anklageren vil i dag forsøge at overbevise dommeren om, at den 26-årige kvinde, der er sigtet for fem pyroman-brande i Næstved, skal have forlænget sin varetægtsfængsling.",,"Den 26-årige kvinde, der er sigtet for fem pyroman-brande i Næstved, skal have forlænget sin varetægtsfængsling. Det vil anklageren i dag forsøge at overbevise dommeren om i retten. Det skriver Sjællandske. Kvinden, som har en psykiatrisk diagnose, har nægtet sig skyldig i alle anklager, men politiet er efter en intens efterforskning, ret sikre i sin sag. - Vi har fortsat opfattelsen af, at der er tilstrækkeligt med materiale til, at fængslingen kan blive forlænget. Så det bliver et kort retsmøde, siger Søren Ravn-Nielsen fra Sydsjællands og Lolland-Falsters Politi til avisen. Den 26-årige kvinde er fra Amager, men har i den seneste tid boet hos noget familie i Næstved. Kvinden er sigtet for en række mindre brande. Ved flere af brandene har vidner set hendes bil.  ",Maja Normann,Sjælland,2012-07-26T07:23:27+00:00,https://www.dr.dk/nyheder/regionale/sjaelland/kvindelig-pyroman-skal-blive-i-faengsel,DR
Rolling Stones fejrer 50 år på musikscenen,Rolling Stones fejrer torsdag 50 års jubilæum som et af verdens mest berømte blues- og rockband.,"Mødes til ""et par øvere"" De samme to frontmænd Grus i rockmaskineriet","I dag torsdag præcis for 50 år siden debuterede et rockorkester fra London på Marquee Club i den britiske hovedstad. De kaldte sig Rolling Stones og brugte de næste 50 år på at blive et af de allerbedste blues- og rockbands i verden. Jubilæet markeres med en fotoudstilling i London, der åbner torsdag, og en 352 siders fotobog om deres lange karriere. Koncertmæssigt har der været stille et stykke tid om Rolling Stones, men guitaristen Keith Richard sagde tidligere i denne uge til BBC, at han og Mick Jagger, trommeslageren Charlies Watts og guitaristen Ronnie Wood har mødtes ""til et par øvelser"", og han udelukker ikke en snarlig turné. - Der er ting i gang. Jeg tror bestemt, det vil ske. Men hvornår? Det kan jeg ikke sige endnu, forklarer Richards. Richard og Jagger har siden starten for 50 år siden været omdrejningspunkter i bandet, dengang i 1962 med guitaristen Brian Jones ved deres side. Mick Jagger minder om, at da Rolling Stones kom til verden og spillede sin første koncert i 1962 var der ikke en etableret kultur for den slags musik. - Man er nødt til at bringe sig selv tilbage i tiden. Populærmusik blev der ikke talt om på noget som helst intellektuelt niveau. Der fandtes ikke en betegnelse som ""populær kultur"". Ingen af disse ting eksisterede, siger han til orkesterets egen hjemmeside. Et par år før 50-års jubilæet kom der knas i forholdet mellem Richard og Jagger, efter Richard udgav en selvbiografi, hvor han bramfrit beskyldte Jagger for at svigte sit band og være mere interesseret i en solokarrierer og penge. Men de to siger, at de har brugt tiden til at tale om deres uoverensstemmelser og bekræfte deres livsvarige venskab. - Jeg blev meget involveret i den forretningsmæssige side af Rolling Stones, mest fordi jeg følte, at ingen andre var interesseret, men det fremgår klart af bogen, at Keith følte sig udelukket, og det var en skam, siger Mick Jagger. /Ritzau/Reuters",Marie Ravn Nielsen,Kultur,2012-07-12T12:37:00+00:00,https://www.dr.dk/nyheder/kultur/rolling-stones-fejrer-50-aar-paa-musikscenen,DR
Sygeplejersker siger nej til vagter på skadestuen,Vagter er ikke løsningen på vold på sygehusene. Det siger Dansk Sygeplejeråd efter nattens ballade på Odense Universitetshospital.,Døren skal kunne lukkes,"Efter nattens ballade på Odense Universitetshospital har der fra flere sider været ønsker om permanente vagter på skadestuerne. Op mod 70 bevæbnede unge forsøgte at trænge ind på skadestuen for at få fat i en af de indlagte patienter, der tidligere var blevet skudt i Vollsmose. Men vagter er ikke løsningen på vold på sygehusene, mener Dansk Sygeplejeråd. - Vi mener ikke, at vagter vil kunne forhindre vold og trusler, tværtimod mener vi, at vagter engang imellem vil få episoder til at eskalere fremfor at få dem til at drosle ned, siger næstformand Dorte Steenberg. Hun foreslår i stedet, at sygehusene skal være bedre forberedt. Blandt andet ved at sikre, at dørene til sygehuset kan låses af - og så skal personalet vide, hvordan de hurtigst får fat i politiet. - Episoder som overfald af bander er ikke et anliggende for læger eller sygeplejersker men for politiet. Derfor skal personalet have mulighed for at skærme sig af og skærme patienterne, siger Dorte Steenberg.",Carsten Thomsen,Indland,2012-08-21T13:01:00+00:00,https://www.dr.dk/nyheder/indland/sygeplejersker-siger-nej-til-vagter-paa-skadestuen,DR
Sygeplejersker bekymrede over spareplaner,Besparelser på Amager Hospital vil betyde færre hænder og gå ud over patienterne. Det frygter sygeplejerskerne på Amager Hospital.,Risiko for flere fejl Stillinger genbesættes ikke,"Sygeplejerskerne på Amager Hospital er bekymrede over nyheden om, at Region Hovedstaden har regnet 38 millioner kroner forkert på Hvidovre og Amager hospitalers budget. Regnefejlen betyder besparelser og ledelsen har meldt ud, at 85 stillinger nedlægges. De nedlagt stillinger vil betyde færre hænder og dermed gå ud over patienterne, siger Tina Petersen, der er fællestillidsrepræsentant for sygeplejerskerne på Amager Hospital.  - der er en risiko for øget ventetid, der er risko for at serviceniveauet og kvaliteten bliver forringet, og der er naturligvis også en risiko for at vi laver flere fejl, siger hun.  Planen om at nedlægge ledige stillinger og flytte ansatte til andre job inden for hospitalerne, kan nemlig betyde, at sygeplejerskerne kan risikere at blive så pressede, at det kan gå ud over patienterne, mener Tina Petersen. Regnefejlen på 38 millioner blev begået, da Region Hovedstaden ikke trak Hvidovre Hospitals eksisterende gæld ud af budgettet, og derfor sad man i hospitalsdirektionen med, hvad man troede var et godt budget uden behov for markante besparelser. Fejlen betyder, at mange stillinger ikke bliver genbesat og flere bliver flyttet til andre job inden for hospitalerne.  Men selvom der ikke bliver tale om fyringer, så vil patienter og personale alligevel kunne mærke til fejlen på hospitalsgangene, mener altså sygeplerskerne. Region Hovedstaden tager endelig stilling til spareplanen i næste måned.  ",Jette Damgaard,København,2012-08-17T11:15:00+00:00,https://www.dr.dk/nyheder/regionale/hovedstadsomraadet/sygeplejersker-bekymrede-over-spareplaner,DR
Sygeplejersker er tilbage i job,"Siden nytår er ledigheden blandt sygeplejersker i Midtjylland raslet ned, og den ligger nu på kun godt 1 procent.",Billedet er vendt,"Sygeplejerskerne i Region Midtjylland har fået optimismen tilbage. Oven på den voldsomme sparerunde, som regionsrådet vedtog for halvandet år siden. Besparelserne på sammenlagt en halv milliard kroner førte til fyringer på sygehusene, og sygeplejerskerne var så rystede, at de sendte et meget bekymret brev til den daværende beskæftigelsesminister. Men nu er situationen vendt. Siden nytår er ledigheden blandt sygeplejersker i Midtjylland raslet ned, og den ligger nu på kun godt 1 procent. Ikke mindst til glæde for de nyuddannede. Ifølge næstformanden i Dansk Sygeplejerråds Kreds Midtjylland, Susanne Lindberg, kan det blive endnu bedre: -  Arbejdsgiverne skal være rigtig vågne for at holde på de sygeplejersker de har nu. Især i kommunerne vil behovet for sygeplejersker vokse, siger Susanne Lindberg.  ",Ingrid M. Schmidt,Midt- og Vestjylland,2012-08-13T07:49:00+00:00,https://www.dr.dk/nyheder/regionale/midtvest/sygeplejersker-er-tilbage-i-job,DR
DF: Andre end sygeplejersker skal også kunne førstehjælp,Der skal være langt større krav til at kunne førstehjælp. Det mener Dansk Folkeparti.  ,Sundhedsudvalget bør diskutere førstehjælp Hvor skal pengene komme fra?,"Er der en læge tilstede? Det er det, alle folk siger, hvis en person pludselig falder om. Men andre end læger bør også kunne hjælpe til, når det handler om førstehjælp. Det siger Dansk Folkeparti. - For det første er det fjollet, at sygeplejersker ikke lærer førstehjælp på uddannelsen. Jeg håber, vi er et flertal, der bakker op om det, siger Liselott Blixt, sundhedsordfører for Dansk Folkeparti. Dermed bakker Dansk Folkeparti op om Enhedslistens udmelding om, at sygeplejestuderende skal have førstehjælp som et led af uddannelsen. Men hvis sygeplejestuderende skal undervises i førstehjælp, så er der andre faggrupper, hvor det også er oplagt. - Det er ikke kun sygeplejersker, der skal kunne førstehjælp. Snakken har været oppe så mange gange, så nu skal vi gøre noget ved det. Jeg vil tage det op i Sundhedsudvalget, så vi kan snakke om, hvor det er helt indlysende at indføre førstehjælpsundervisning, siger Liselott Blixt. Hvis der skal indføres obligatorisk førsthjælpsundervisning på flere uddannelser, så bliver det selvsagt ikke gratis. Men for Liselott Blixt er det ikke afgørende, hvem der skal betale. - Hvis pengene ikke er der, så kan man godt gøre det til et krav, at de unge selv har taget et førstehjælpskursus, inden de starter på en uddannelse, hvor det giver mening at kunne førstehjælp, siger Liselott Blixt.",Mette Mayli Albæk,Politik,2012-08-01T10:55:00+00:00,https://www.dr.dk/nyheder/politik/df-andre-end-sygeplejersker-skal-ogsaa-kunne-foerstehjaelp,DR
EL kræver førstehjælp til sygeplejersker,"Sygeplejersker lærer ikke nødvendigvis førstehjælp på studiet. Gakket, mener Enhedslisten. ",Minister lovede handling,"Nyuddannede sygeplejersker kan ikke nødvendigvis give hjertemassage og kunstigt åndedræt. Det lærer de nemlig ikke under deres uddannelse. - Det er jo fuldstændig gakket, at sygeplejersker i dag ikke er garanteret førstehjælp under deres uddannelse, siger Enhedslistens uddannelsesordfører, Rosa Lund. Hun mener, at det bedste vil være, hvis det bliver skrevet ind i bekendtgørelsen for sygeplejerskeuddannelsen, at førstehjælp skal være en obligatorisk del af uddannelsen. Forslaget hilses velkommen af de sygeplejerskestuderende. - Vi lærer ikke hjerte-lungeredning, og det er fatalt, for når vi er i praktik, står vi helt alene med patienterne, og hvis de falder om, kan vi ikke gøre noget, siger Marie Nagel Christensen, der er formand for Sygeplejerskestuderendes Landssammenslutning. Marie Nagel Christensen fortæller, at mange sygeplejerskestuderende selv betaler for kurser i førstehjælp. Enhedslisten spurgte sidste efterår uddannelsesminister Morten Østergaard (R), om han ville gøre førstehjælp til en obligatorisk del af uddannelsen til sygeplejerske. Det fremgår af ministerens svar, at han ikke mente, at det var nødvendigt at lave bekendtgørelsen om. - Hensigten er, at de studerende (...) samlet vil opnå en viden, der gør, at de som færdiguddannede professionsbachelorer i sygepleje vil have de nødvendige færdigheder til at yde førstehjælp, lød Morten Østergaards svar. Men Morten Østergaard lovede samtidig at gå i dialog med uddannelserne for at sikre, at alle sygeplejersker kan, hvad der svarer til førstehjælp, når de er færdige på studiet. Men ifølge Rosa Lund er der ikke sket noget. - På nogle skoler bliver man tilbudt et kursus, andre steder får man slet ikke tilbudt noget. Vi vil gerne have, at alle sygeplejerskestuderende får det, for det giver sikkerhed både for de studerende og for patienterne, siger Rosa Lund. /ritzau/",Mette Mayli Albæk,Politik,2012-08-01T08:43:00+00:00,https://www.dr.dk/nyheder/politik/el-kraever-foerstehjaelp-til-sygeplejersker,DR
Nordjylland har de gladeste sygeplejersker,"Blandt landets sygeplejerske er det sygeplejerskerne i Nordjylland, der er mest glade for det miljø, de arbejder i.",Nærmest lykkelige Det psykiske,"Medindflydelse, hurtig handling og åben snak om det psykiske arbejdsmiljø. Når der er gang i de tre ting, trives sygeplejerskerne, siger Ingelise Nyholm Andersen, der er sygeplejerske og arbejdsmiljørepræsentant på Sygehus Vendsyssel i Frederikshavn. Og sygeplejerskerne trives i den grad i Nordjylland - især i forhold til kollegerne i Region Hovedstaden. Det viser en trivselsundersøgelse med svar fra over 17.000 sygeplejerske landet over i følge bladet Sygeplejersken. I Nordjylland er sygeplejerskerne nærmest lykkelige. For den samlede tilfredshedsscore med arbejdsmiljøet blandt de nordjyske sygeplejersker er på 72 på en skalea fra 0 til 100, hvor 100 svarer til at være tilfreds i meget høj grad, mens 0 er udtryk for det absolut modsatte. Til sammenligning ligger scoren blandt sygeplejerskerne i Hovedstaden på blot 52. Ingelise Nyholm Andersen peger på, at det i Nordjylland især er blevet gjort meget ud af at gøre det legalt at tale om det psykiske arbejdsmiljø og på hurtigt at få løst problemer. - I Frederikshavn oplever vi desuden i teams at være tæt på ledelsen og føler, at vi bliver hørt, siger hun. Sidste år blev Sygehus Vendsyssel Frederikshavn da også sidste år kåret som landets bedste blandt 20 mindre danske sygehuse, og med Sygehus Vendsyssel Hjørring på andetpladsen.",Niels Kjeldsen,Nordjylland,2012-08-16T06:58:00+00:00,https://www.dr.dk/nyheder/regionale/nordjylland/nordjylland-har-de-gladeste-sygeplejersker,DR
Tykke patienter er psykisk hårde,"En ny undersøgelse viser, at det ikke kun er fysisk hårdt arbejde, når sygeplejersker skal hjælpe tykke patienter. Det kræver også mere psykisk.",,"Det er ikke kun kroppen, der bliver træt, når sygeplejerskene på Sygehus Lillebælt skal håndtere overvægtige patienter. En ny undersøgelse, som de fem sygehuse har foretaget blandt 800 ansatte, viser, at overvægtige patienter kræver mere energi af sygeplejerskerne både fysisk og psykisk. Store patienter kræver nemlig mere tid, forklarer Inger Abildgaard Bliksted, der er sygeplejerske på Intensiv-afdelingen på Vejle Sygehus: - Som regel er vi en ansat til en patient her på Intensiv, men når man har sådan en patient, er man tit nødt til at være både to og tre. Hvis man så har travlt, så belaster det psykisk, at man ikke føler, man kan gøre sit arbejde godt nok. Undersøgelsen af, hvad de overvægtige patienter betyder for arbejdsgangen, skal være med til at løse den slags problemer. Ifølge Inger Abildgaard Bliksted kan så lidt som en snak hjælpe: - Det, der tit og ofte redder følelsen, er, at du lærer patienten at kende. Når du lige møder sådan en patient, er det bare en stor patient. En, der kræver meget. Når du så har været sammen med dem i en halv vagt eller sådan, så er det nogen gange ligesom om, vægtbyrden forsvinder, fordi du får et navn og en person på ansigtet.",Danni Larsen,Trekantområdet,2012-08-14T15:17:00+00:00,https://www.dr.dk/nyheder/regionale/trekanten/tykke-patienter-er-psykisk-haarde,DR
Slut med bruge kollegaens login,"Det er ulovligt, når ansatte på de syddanske sygehuse bruger hinandens login, siger sundhedsdirektøren. Så nu skal det stoppe.",Koder afsætter spor,"Det skal være slut med at læger og sygeplejersker på sygehusene i Syddanmark bruger hinandens login, når de skal slå oplysninger om en patient op på computeren. Sådan siger sundhedsdirektør i Region Syddanmark, Jens Elkjær, efter at Ingeniørens it-netavis mandag skrev, at personalet på de syddanske sygehuse bruger hinandens navne og passwords for at spare tid. - Det må jo selvfølgelig ikke forekomme. Det er at bryde loven.  Og det vi skal, det er, at vi af hensyn til fortroligheden, og det at kunne sikre sig, at der er logget korrekt om, hvem der har haft adgang til hvilke journaler, så kan man ikke bruge hinandens login, siger Jens Elkjær. Hvis de ansatte logger ind som hinanden eller låner en andens computer uden at logge ind, kan man nemlig ikke tjekke, hvem der rent faktisk har slået hvilke oplysninger op. De ansatte har længe klaget over, at de bruger for meget tid på at logge på langsommelige computersystemer, og et nyt hurtigt login-system er også allerede bestilt. Men ind til det er klart om ca. halvandet år, vil Jens Elkjær indskærpe overfor de ansatte, at det er ulovligt at logge ind som en anden. - Jeg vil ud at være opsøgende.  Jeg vil finde ud af, hvad hviler de her udsagn på. Hvor stort er omfanget og så vil vi jo forholde os til, hvordan vi skal gribe det her an. Men jeg er jo nød til at sige, det må man ikke, forklarer Jens Elkjær.  Ingeniørens oplysninger om, at de ansatte bruger hinandens login, stammer fra Region Syddanmarks eget udbudsmateriale til det nye login-system.",Secilie Abildgaard,Trekantområdet,2012-08-07T06:07:24+00:00,https://www.dr.dk/nyheder/regionale/trekanten/slut-med-bruge-kollegaens-login,DR
BILLEDSERIE: Odense Politi efter hærget skadestue,,,,Morten Top,,2012-08-21 00:00:00,https://www.dr.dk/Nyheder/Billedserier/2012/08/21110117.htm?focusId=3016414,DR
Efteruddannelse giver job til ledige,"Når 80 sygeplejersker og sosu-assistenter fra Aarhus kommunes  lokalcentre starter en efteruddannelse, betyder det vikariater til ledige kolleger.",Bedre end ingenting,"Aarhus slår to fluer med et smæk: De, der har job, kommer på  efteruddannelse,  og de, der er ledige, kommer i arbejde. I løbet af efteråret vil 80 sygeplejersker og social- og sundhedsassistenter, der er ansat i Aarhus kommunes  lokalcentre starte på en efteruddannelse, og deres arbejde overtages så af et antal vikarer. Og det er et initiativ, som fungerende sundheds- og omsorgsrådmand Thomas Medom vil gerne vil brede ud, så det også gælder andre faggrupper som f.eks. lærere og pædagoger. - Jeg vil  til de kommende budgetforhandlinger foreslå at udbrede jobrotation til alle de områder i kommunen, hvor der er stor ledighed, siger han. - På denne måde kan vi både bekæmpe ledigheden og løfte medarbejdernes kompetencer.  - Det er ikke en løsning  med permanente job til de ledige, men de får en tilknytning til arbejdsmarkedet i en periode, og det er bedre end ingenting, siger den fungerende rådmand. ",Lene Kok,Østjylland,2012-08-18T07:11:27+00:00,https://www.dr.dk/nyheder/regionale/oestjylland/efteruddannelse-giver-job-til-ledige,DR
Efterlyser 47-årig kvinde fra Randers,"Politiet efterlyser en kvinde, som forlod hospitalet i Randers i går i nedtrykt sindstilstand. ",Kig efter i udhuse,"Østjyllands Politi efterlyser en 47-årig kvinde fra Randers. Det er 47-årige Susy Ljung Nielsen, som i går kl. 12.30 forlod Regionshospitalet i Randers i nedtrykt sindstilstand. Hun er ikke set siden. Susy Ljung Nielsen Kvinde er 170 cm høj, slank oghar skulderlangt mørkebrunt hår - og hun var iført hospitalstøj, da hun forlod afdelingen. Det formodes, at Susy Ljung Nielsen er ude af stand til at klare sig selv og derfor beder politiet folk i i lokalområdet om at kigge efter hende i udhuse og lignende. Henvendelse til Østjyllands Politi på tlf. 114",Villy Vestergaard,Østjylland,2012-08-10T15:09:13+00:00,https://www.dr.dk/nyheder/regionale/oestjylland/efterlyser-47-aarig-kvinde-fra-randers,DR
Vestager svarer: Det er hårdt at være uden job,"Økonomiministeren svarer nu på den voldsomme kritik, der har ramt hendes Facebook-profil det seneste døgn.",R: Vestager har svaret Debatten fortsætter,"Efter et lille døgns tiltagende Facebook-stormvejr har Margrethe Vestager her til formiddag forsøgt at mildne sine kritikere på det sociale netværk. I et indlæg på sin Facebook-side skriver økonomi- og indenrigsministeren blandt andet: - Min kommentar til de mange indlæg, der i øjeblikket bliver postet her på min Facebookside: Det er hårdt at være uden job. Derfor har regeringen fra dag ét arbejdet for flere arbejdspladser nu og i årene fremover. Løsningen er ikke at fastholde mennesker på offentlig forsørgelse. Vestagers Facebook-side er i løbet af det seneste døgn blev oversvømmet med kritiske indlæg. Et enkelt indlæg på hendes side har fået næsten 27.000 ""synes godt om"" tilkendegivelser siden tirsdag nat, og det tal stiger og stiger. I indlægget bliver Margrethe Vestager beskrevet som kynisk og arrogant. David Aurvig, der er webansvarlig hos De Radikale, mener dog ikke, at Margrethe Vestager kan klandres for at have reageret for langsomt på kritikken. Han påpeger, at der på de sociale medier er en forventning om, at der går rigtig stærkt med at svare, og at den radikale leder har haft meget andet at passe. - De samme spørgsmål, som rejses på Facebook, har været stillet af journalisterne, som er borgernes talerør. Og dem har hun svaret på. Hun er nødt til at tage det et medie ad gangen, siger han. Desuden, mener Aurvig, tyder noget på at de mange indlæg på Facebook-siden er en del af en form for kampagne. - Mange af indlæggene er enslydende, forklarer han. Den nye opdatering fra Vestager har i dag igen skabt livlig aktivitet på ministerens Facebook-profil. Antallet af kommentarer er her over middag torsdag steget til mere end 300, og der er både positive og negative reaktioner på udmeldingen. - Det er ikke godt nok, så længe vi er i den krise, med høj arbejdsløshed, Margrethe Vestager, skriver Jane Vang Larsen.Jan Kristoffersen er til gengæld godt tilfreds med økonomiministerens indsats: - Kære Margrethe Vestager, Godt at se, at du bevarer overblik og fokus på trods af stormvejr på facebook. Thumbs up, skriver han.Ros for krisehåndteringOg om ikke andet, hiver økonomiministeren nu - i hvert fald fra nogle kanter - ros hjem for sin krisehåndtering. Blandt andet skriver Søren Kheis Thustrup efter Vestagers svar på kritikken: - Kære Margrethe. Jeg er nok uenig i disponeringen om dagpengene, men du fortjener ros for at tage diskussionen her.",Turi Kjestine Meyhoff,Politik,2012-08-16T09:42:00+00:00,https://www.dr.dk/nyheder/politik/vestager-svarer-det-er-haardt-vaere-uden-job,DR
Ansatte hos SAS mister halvdelen af lønnen,De kabineansatte får ingen lønstigning de næste to år.,To procent op og ned,"Humøret kan være en smule svært at holde højt hos flyselskabet SAS i disse dage. I går afleverede det skandinaviske flyselskab et regnskab, der i den grad skuffede børsmarkedet. Og i dag kan ekstrabladet.dk så afsløre, at SAS og kabinepersonalet i Danmark i al stilhed netop har indgået en overenskomst, der i den grad er 'kriseløn'. De næste to år får de kabineansatte således ikke en krone i lønstigning. Og oven i den pille skal de ansatte også sluge en løncheck - 1. december i år og 1. december næste år - hvor halvdelen af lønnen er skåret væk. ekstrabladet.dk har i flere dage forgæves forsøgt at få en kommentar fra de ansattes fagforening CAU. Men afdelingen er 'ferieramt', og ingen kan svare på, hvorfor man har valgt at indgå en overenskomst, der så markant forringer medlemmernes løn. Interne papirer, som ekstrabladet.dk har modtaget en kopi af, afslører dog, at fagforeningen er parat til at låne de manglende lønkroner til medlemmerne. 'Bestyrelsen har dags dato besluttet, at CAU vil yde lån - detaljer omkring dette vil komme ud senere,' fremgår det af et medlemsbrev fra 17. juli 2012. Samtidig ændres reglerne for pension, så kabinepersonalet fremover kan få to procent mere i løn, fremgår det af brevet. Betalingen er, at man så skal gå to procent ned i pensionsindbetaling. Hos arbejdsgiveren SAS har man ikke meget lyst til at fortælle, hvorfor det er nødvendigt med så voldsom en lønnedgang: 'I forbindelse med overenskomstforhandlingerne i år har alle faglige organisationer i SAS bidraget til at sænke virksomhedens omkostninger. Og vi kommenterer af princip ikke specifikke forhandlinger eller overenskomstaftaler,' svarer kommunikationschef hos SAS, Mikkel Thrane, i en mail til ekstrabladet.dk. 'Men vi kan bekræfte, at for kabineforeningens (CAU's) vedkommende er omkostningsreduktionen blandt andet sket ved at reducere månedslønnen i november 2012 og i november 2013 med 50 procent.'",DR Nyheder,Penge,2012-08-09T12:54:00+00:00,https://www.dr.dk/nyheder/penge/ansatte-hos-sas-mister-halvdelen-af-loennen,DR
Sådan fejrer Strøget fødselsdag,"En 1,1 kilometer lang kringle, opera, grisefest og pantomimeteater bliver en del af festlighederne, når Strøget fylder 50 år i weekenden.",En kilometer kringle Grisefest og opera,"Den er smal, den første af sin slags og med sine 1,1 kilometer verdens længste. Vi taler om Strøget, som her i weekenden fejrer sin 50-års fødselsdag som gågade og derfor inviterer folk fra nær og fjern til at feste med. Festlighederne begynder for alvor lørdag kl. 10.00, hvor Strøgets butikker byder på morgenbord med kaffe og en enorm kringle, der er ligeså lang som Strøgets godt en kilometer. SE OGSÅ BILLEDSERIE OM STRØGETS HISTORIE  Morgentaflet fortsætter til 11.30, og mens det står på, vil der kl. 10.30 være åbningsceremoni på Nytorv. Her vil Jørgen Nørgaard holde tale og fortælle om sit syn på Strøgets udvikling, siden bilerne blev smidt ud gaden i 1962. Den berømte tøjhandler har siden 1958 haft de to butikker 'Nørgaard på Strøget' placeret på den berømte gågade. Siden har han åbnet børnetøjbutikken 'Englebørn', mens sønnen Mads Nørregaard i 1986 selv åbnede en herretøjsbutik i gaden. Lørdag formiddag kan gæsterne også opleve, at festivalen Golden Days holder grisefest med helstegt pattegris og Sangria på Gammeltorv, og på Nytorv vil der blive sunget opera af sangere fra Det Kongelige Teater. Søndag kan man hver hele time mellem 10 og 17 undtagen kl. 13 komme på gratis historisk byvandring med folk fra Københavns Museum. Man skal bare møde op ved Burger King ved Rådhuspladsen. Det er ikke kun Strøget, der fester, mens også gaderne i nabolaget. I Nyhavn kan man for eksempel opleve en fire meter lang LEGO-model og købe friskplukket frugt. Du kan se mere om fødselsdagsprogrammet på Cityforeningens hjemmeside og på Facebook, og du kan læse mere om gågadens historie på Stadsarkivets temaside.",Laura Marie Sørensen,Kultur,2012-08-31T08:47:00+00:00,https://www.dr.dk/nyheder/kultur/saadan-fejrer-stroeget-foedselsdag,DR
Forsker: Kommuner kan finde nødjob,"Kommunerne kan forholdsvist nemt og hurtigt finde kommunale ""nødjob"", der kan redde de tusindvis af dagpengemodtagere, mener arbejdsmarkedsforsker ",,"Kommunerne kan forholdsvist nemt og hurtigt finde kommunale ""nødjob"", der kan redde de tusindvis af dagpengemodtagere, der står til at miste deres dagpengeret efter nytår. Det mener arbejdsmarkedsforsker Flemming Ibsen fra Aalborg Universitet skiver Nordjyske. - Hvorfor tømmer man folkeskolen for lærere, sygehusene for sygeplejersker og så videre? Det er ret meningsløst, for det skaber nye dagpengemodtagere og samtidig forringer man den offentlige service, siger Flemming Ibsen. Han påpeger, at mange kommuner har sparet så meget, at der er råderum til at ansætte i stedet for at fyre. Enhedslisten krævede fredag en jobgaranti til de udsatte dagpengemodtager og modtager forslaget med kyshånd. - Jeg er helt enig, og hvis kommunerne bare får lidt økonomisk råderum, kan det sagtens lade sig gøre, siger finansordfører Frank Aaen. I Frederikshavn, hvor 1000 risikerer at miste dagpengeretten det kommende år, har man allerede overvejet ideen om at finde kommunale job til de ramte, men i sidste uge forkastede man den igen. I Hjørring Kommune regner man med, at cirka 200-300 er i fare for at ryge ud af systemet, men formanden for arbejdsmarkedsudvalget, Ivan Leth (S), afviser også, at kommunen har råd til at opfinde job. - Det her er et nationalt anliggende, ellers ender man i en frygtelig forskelsbehandling og med en indsats, som varierer fra kommune til kommune, siger han.",Søren Flytkjær,Nordjylland,2012-08-26T08:08:08+00:00,https://www.dr.dk/nyheder/regionale/nordjylland/forsker-kommuner-kan-finde-noedjob,DR
DIN MENING: Hvordan husker du Henning Moritzen?,,,,Camilla Westersø Olsen,,2012-08-12 00:00:00,https://www.dr.dk/Nyheder/Baggrund/2012/08/12/135740.htm?focusId=3764857,DR
Tv-stjernen Roseanne vil være præsident,Skuespillerinden Roseanne Barr er nu officielt præsidentkandidat for det lille parti Peace And Freedom Party i USA.,"""Hun er modets stemme"" En umulig kamp","Hun er bedst kendt for tv-serien, der er opkaldt efter hende, men Roseanne Barr er ikke tilfreds med bare at have komiker og skuespillerinde på sit cv. Hun vil også være præsident - selvom det godt nok bliver en noget svær kamp mod de andre kandidater Obama og Romney. Men nu er hun i hvert fald et skridt tættere på målet, for Peace And Freedom Party (Freds- Og Frihedspartiet, red.) har officielt peget på hende som deres kandidat til posten som USA's præsident. Det skriver nyhedsbureauet wenn.com. Hun fik størstedelen af stemmerne ved en afstemning i Los Angeles i weekenden, og kan derfor kalde sig præsidentkandidat. - Hun er modets stemme og hun er ustoppelig, står der blandt andet på hjemmesiden, der skal være med til at markedsføre komikeren og partiet. Vicepræsidentkandidaten i partiet er anti-krigsaktivisten Cindy Sheehan, der især er kendt for at have camperet ved daværende præsident George W. Bush's ranch i Texas i protest mod Irak-krigen, hvor hun mistede sin søn. Men der er stadig lang vej til posten, og partiet skal ikke regne med, at det bliver ved efterårets valg i USA, at Roseanne Barr skal vælte Barack Obama af pinden. Selv i 2016 kan Roseanne Barr få det svært, da det traditionelt set kun er de to store partier i USA - Demokraterne og Republikanerne - der har en chance for at vinde magten. /Ritzau/",Marie Ravn Nielsen,Kultur,2012-08-06T12:47:00+00:00,https://www.dr.dk/nyheder/kultur/tv-stjernen-roseanne-vil-vaere-praesident,DR
V: vi vil se fordomsfrit på nummererede uniformer,"Numre på politiuniformer er ikke bare noget man syr på, mener Venstres retsordfører, Karsten Laurtizen, som dog gerne vil se fordomsfrit på forslaget.",Vi siger 'måske',"Venstres retsordfører, Karsten Lauritzen, vil gerne være med til at se på nummererede politiuniformer, som Enhedslisten forslår i dag, men... - Der er både fordele og ulemper. Det er jo til demonstranters fordel, men måske ikke til Hr. og Fru Danmarks, der bare gerne vil have navnet på politimanden, som er proceduren i dag, siger han. Og hvis nummeret kommer på, så frygter han, at det vil blive proceduren at få det frem for bare at få navnet på betjente. Venstres retsordfører, Karsten Lauritzen, vil gerne se helt fordomsfrit på nummererede politiuniformer. Karsten Lauritzen tager dyb afstand fra selve sagen, der har fået Enhedslisten til at stille forslaget, hvor betjente under COP15 anholdte en helt uskyldig mand og bagbandt ham. Den anholdte fortæller selv, hvordan man væltede rundt i et salatfad, der drønede gennem København, uden at kunne tage fra med hænderne. - Det er selvfølgelig ikke i orden. Så derfor skal vi se nærmere på det og måske indføre det. Og det vil jeg være med til, helt fordomsfrit, siger han.",Jakob Rasmussen,Politik,2012-08-09T12:59:00+00:00,https://www.dr.dk/nyheder/politik/v-vi-vil-se-fordomsfrit-paa-nummererede-uniformer,DR
Ung mand faldt af bil og døde,"En ung mand, der torsdag aften faldt af ladet på en pick up på stranden i Saltum, døde i aftes af sine kvæstelser.",,"En ung mand, der torsdag aften faldt af ladet på en pick up på stranden i Saltum, døde i aftes af sine kvæstelser. Den 22 årige sad sammen med flere andre på det åbne lad på en tysk indregistreret Toyota, der blev ført af en 47 årig tysk kvinde, da han faldt af og blev kvæstet. En ambulance blev tilkaldt, og han blev kørt til sygehuset, men døde i går af sine kvæstelser, oplyser Nordjyllands Politi. Den 22 årige kommer fra Minden i Tyskland.",Søren Flytkjær,Nordjylland,2012-08-13T05:08:47+00:00,https://www.dr.dk/nyheder/regionale/nordjylland/ung-mand-faldt-af-bil-og-doede,DR
Rolig nat i Vollsmose og på skadestue,Natten har været forholdsvis rolig i Vollsmose og på skadestuen i Odense har der heller ikke været problemer.,Seks personer anholdt og sigtet Stille på skadestuen,"Natten har været forholdsvis rolig i Vollsmose. Efter gårsdagens optøjer på Odense Universitetshospital og de efterfølgende anholdelser af seks personer, gik der rygter i bydelen om, at der ville opstå yderligere optøjer, hvis ikke de seks blev løsladt inden 18. Ifølge Fyns Politi var der en smule uro lige efter 18, men politiet var talstærkt til stede i området, og det lagde en dæmper på uromagerne, der ikke ønskede at konfrontere de mange betjente. Seks personer blev tirsdag anholdt for deres medvirken, da omkring 60-70 unge mænd bevæbnet med slagvåben forsøgte at trænge ind på skadestuen på OUH, hvor et skudoffer var blevet bragt ind til behandling. De seks personer er sigtet i sagen. To af dem for grov uorden, hærværk og trusler mod politi og sygeplejersker. De bliver fremstillet i en grundlovsforhør kl. 9.30 i dag, onsdag, De fire andre er sigtet for drabsforsøg på det 26-årige skudoffer. To af dem blev løsladt tirsdag. Heller ikke på skadestuen i Odense har der i nat været problemer, men balladen og hærværket på OUH natten til går, får konsekvenser på lidt længere sigt. Ledelsen på OUH vil overveje, hvordan man kan sikre skadestuen bedre, hvis en situation som den forreige nat skulle gentage sig. OUH-direktør Jens Peter Steensen siger at hele byggeriet vil blive gennemgået de kommende uger for at få undersøgt, om skadestuen kan sikres bedre.",Danni Larsen,Fyn,2012-08-22T04:17:00+00:00,https://www.dr.dk/nyheder/regionale/fyn/rolig-nat-i-vollsmose-og-paa-skadestue,DR
Sygeplejersker snydt for millioner af sygehus,Odense Universitetshospital havde ikke tilstrækkelig styr på sygeplejerskernes overarbejdsbetaling.,Lønsedler stemte ikke Blev presset til at udbetale,"Flere hundrede sygeplejersker på Odense Universitetshospital kan se frem til ekstra høje tal, når de tjekker deres næste løn. Efter flere års uenighed er hospitalsledelsen og Dansk Sygeplejeråd blevet enige om, at 850 sygeplejersker skal have efterbetalt mere end 6,5 millioner kroner. - Det er dejligt, at vi endelig kan få vores løn for det arbejde, vi har lavet. Det er ikke så rart, når der er usikkerhed om ens løn, siger Pia Ringkvist, der er sygeplejerske på Odense Universitetshospital. Pia Ringkvist og hendes kolleger får efterbetalingen, fordi tillidsrepræsentanter opdagede, at lønsedlerne ikke stemte overens med deres egne opgørelser over overarbejde. I første omgang ville hospitalsledelsen, ifølge Dansk Sygeplejeråd, ikke anerkende kravet. Efter flere års møder og trusler om voldgiftssager er parterne dog nu blevet enige om efterbetalingen. I alt drejer det sig om løn for omkring 29.500 mer- og overarbejdstimer siden 2005. Derfor kan 850 sygeplejersker fra hospitalet se frem til at dele cirka 6.639.000 millioner kroner, når de får løn i slutningen af september. Selv om sygeplejerskerne nu får deres løn, er der en vis utilfredshed med forløbet. - Arbejdsgiver har taget alt for let på det her. Vi har igennem rigtig lang tid kæmpet for, at få den her sag løst, men det har ikke virket som om, de ville ret op på fejlene, før de virkelig blev presset til det, siger Helle Marie Mogensen, der er fællestillidsrepræsentant for sygeplejerskerne på Odense Universitetshospital.",,Penge,2012-09-18T05:28:15+00:00,https://www.dr.dk/nyheder/penge/sygeplejersker-snydt-millioner-af-sygehus,DR
Sygeplejersker med til tvangsindlæggelser,Som et forsøg vil en psykiatrisk sygeplejerske de kommende seks måneder tage med politiet ud til patienter i Aalborg der skal tvangsindlægges.,,"Færre dramatiske tvangsindlæggelser af psykisk syge. Det er håbet og målet bag et nyt forsøg mellem Region Nordjylland og Nordjyllands Politi. Som et forsøg vil en psykiatrisk sygeplejerske de kommende seks måneder tage med politiet ud til patienter i Aalborg der skal tvangsindlægges. Det er politikerne i Regionsrådet der har besluttet og sat penge af til forsøget, fortæller psykiatridirektør Per Lund Sørensen. - Det knytter sig jo til, at der er for mange episoder, tvangsindlæggelsessituationer kan gå hen og udvikle sig rigtigt ubehageligt og brutalt. Både for den patient der skal indlægges men også for omgivelserne. Så det er et forsøg på, at gøre de situationer mindre dramatiske, siger han. Psykiatridirektør Per Lund Sørensen håber, at den psykiatriske sygeplejerske kan gøre en forskel ved de tvangsindlæggelser, der kan være svære at gennemføre. - Der kan det være, at folk med en psykiatri-faglig kendskab har nogle værktøjer, har nogle metoder, har nogle teknikker til at kunne tale med patienten. Håbet er, at den psykiatri-faglige bistand kan være med til, at afdramatisere de værste af de her situationer, siger han. Forsøget vil blive evalueret efter seks måneder og derefter skal politikerne i Regionsrådet beslutte om det skal fortsætte og eventuelt udbredes at resten af Nordjylland.",Mette Ring,Nordjylland,2012-09-17T11:43:46+00:00,https://www.dr.dk/nyheder/regionale/nordjylland/sygeplejersker-med-til-tvangsindlaeggelser,DR
Sygeplejersker får hudskader,"En opgørelse fra Dansk Sygeplejeråd viser, at fire ud af 10 erhvervsskader blandt østjyske sygeplejersker er hudskader.",Forklaringen kan være skrappe krav Kan gøre noget selv,"Antallet af hudskader blandt de østjyske sygeplejersker er steget markant de seneste år. En opgørelse fra Dansk Sygeplejeråd viser, at fire ud af 10 erhvervsskader blandt østjyske sygeplejersker er hudskader. - Vi går rigtig meget op i på hospitalerne netop at forebygge, det opstår, og derfor undrer det mig, at tallet faktisk er så højt, siger chefsygeplejerske på Aarhus Universitetshospital. Vibeke Krøll. Der er kommet skærpede retningslinjer i forhold til håndhygiejne, og de skrappe krav om renvaskede hænder kan være årsagen til flere hudskader. - Man risikerer at få en allergisk reaktion over for vand og over for nogle af de forskellige ting, der er inde i handskerne. Altså få en allergisk eksem af at gå med handsker eller af at have våde eller fugtige hænder hele tiden, siger næstformand i Dansk Sygeplejeråd Midtjylland, Anja Laursen. - Konsekvensen kan være, man kommer helt derud, hvor man ikke kan arbejde som sygeplejerske mere, siger hun. På Aarhus Universitetshospital har man i håndspritten tilsat glycerin, så det virker hudplejende. Men der er flere ting, sygeplejerskerne kan gøre for at undgå hudskader. - Brug en god fugtighedscreme uden parfume og gør det nogle gange i løbet af dagen. Det er ikke fordi, spritten tørrer ud, for der er som sagt glycerin i, men vi vasker jo også hænderne. Det andet man kan huske på, er at holde handskepauser, hvis man bruger handsker for meget, siger chefsygeplejerske Vibeke Krøll. Helt nøjagtigt står hudskader bag 41 procent af alle anmeldte erhvervsskader i Østjylland blandt sygeplejersker. Det er en stigning på 27 procent siden 2008.",Anette Klokkerholm,Østjylland,2012-09-17T05:43:53+00:00,https://www.dr.dk/nyheder/regionale/oestjylland/sygeplejersker-faar-hudskader,DR
Sygeplejersker skal lette ventetid,Specielle sygeplejersker skal afhjælpe ventetiden på de nordjyske skadestuer. Næste år vil regionen indføre særlige behandlersygeplejersker.,Succes andre steder,"Specielle sygeplejersker skal afhjælpe ventetiden på de nordjyske skadestuer. Næste år vil regionen indføre særlige behandlersygeplejersker. - Det vil vi, fordi vi forventer, at sygeplejerskerne vil kunne klare mange af de lette skader, som en del mennesker kommer med.  På den måde kan vi nedbringe ventetiden for dem, der har de lette skader, og også sørge for hurtigere betjening for dem som har de svære skader, fordi lægerne kan koncentrere sig om det, forklarer regionsrådsformand Ulla Astman. Hun forsikrer, at man som patient kan være helt tryg ved den nye ordning, selv om man ikke nødvendigvis bliver tilset af en læge, når man tager på skadestuen. - Det vil være specialuddannede sygeplejersker, som arbejder under ansvar af en læge, og er de i tvivl om noget, så får de selvfølgelig fat på lægen. Men med den specialuddannelse de får oven i deres sygeplejeuddannelse, så vil de være i stand til at håndtere mange lettere skader. Det findes andre steder også med succes, fortæller Ulla Astman.   Udspillet er en del af regionens nye sygehusplan. Hvor mange behandlersygeplejersker, der vil blive tale om, er endnu ikke besluttet.",Agnete Birch Smith,Nordjylland,2012-09-25T07:42:53+00:00,https://www.dr.dk/nyheder/regionale/nordjylland/sygeplejersker-skal-lette-ventetid,DR
Tunø får sygeplejerske tilbage næste år,"Tunøboerne har undværet en sygeplejerske sidengennemlevet en frygtelig situation siden maj 2011, hvor deres sygeplejerske blev sparet væk af Odder kommune.",,"Tunø får en sygeplejerske i 2013. Det har blandt andet Dansk Folkepartis ordfører for småøerne, Mette Hjermind Dencker, kæmpet for. - Tunøboerne har gennemlevet en frygtelig situation siden maj 2011, hvor deres sygeplejerske blev sparet væk af Odder kommune, siger hun. - Og de har været fantastisk vedholdende i deres kamp for at genvinde sygeplejersken, og det er glædeligt at se, at al deres iver nu har båret frugt, siger Mette Hjermind Dencker.",Heikki Yding,Østjylland,2012-09-26T10:05:03+00:00,https://www.dr.dk/nyheder/regionale/oestjylland/tunoe-faar-sygeplejerske-tilbage-naeste-aar,DR
Socialministeren ind i garagebarnsagen,Den såkaldte garagebarn-sag får nu Socialminister Karen Hækkerup til at kræve et møde med Helsingørs borgmester.,Kommune kunne have reageret,"Den såkaldte garagebarn-sag får nu Socialminister Karen Hækkerup til at kræve et møde med Helsingørs borgmester, Johannes Hecht Nielsen, skriver Frederiksborg Amtsavis. Om en uge - d. 2. oktober - skal socialministeren og borgmester i Helsingør mødes og tale garagebarns-sagen igennem. Sagen startede, da en politibetjent tilfældigvis fandt en fire-årig dreng under et tæppe i familiens garage i Helsingør. Ingen kendte til drengens eksistens, forældrene har nemlig holdt ham skjult - både for myndighederne og for resten af familien. Men drengens ekstistens kunne måske have været kendt for allerede to år siden, da en borger anonymt tippede kommunen om, at familien måske kunne have fået et barn mere. Og det, at kommunen ikke har reageret på tippet, har nu fået socialminister Karen Hækkerup til at opfordre til et møde, hvor sagen skal tales igennem med Helsingør Kommune. Ifølge borgmesteren blev der ikke ringet på døren hos familien, fordi man ifølge Ankestyrelsen ikke må skride ind udelukkende på baggrund af en anonym henvendelse - og det er altså det, der nu skal drøftes. Helsingør-parrets seks børn er for længst blevet tvangsfjenet, og det blev den fireårige også, da politiet fandt ham i garagen",Andreas Wraae Nielsen,Indland,2012-09-25T05:19:00+00:00,https://www.dr.dk/nyheder/indland/socialministeren-ind-i-garagebarnsagen,DR
Uniformer på prøve,På Regionshospitalet i Silkeborg tester sygeplejersker og SOSU'er for tiden nye uniformer.,"Smarte, men ikke for smarte","55 sygeplejersker og SOSU'er på Regionshospitalet i Silkeborg skifter rigtig ofte uniform for tiden. De er nemlig i færd med at teste forskellige typer stoffer, som er på tale, når 14.000 medarbejdere på regionens hospitaler om et par år skal have uniformerne skiftet ud. Testpersonerne skal blandt andet vurdere, hvor behagelige de forskellige stoftyper er, når man skal arbejde, men æstetikken har også en vis betydning, siger afdelingssygeplejerske Heidi Sabroe fra sygehuset i Silkeborg. - Der er ingen figur i de uniformer, vi har nu, de er helt firkantede. Det er selvfølgelig godt, når man skal røre sig, men det er også vigtigt, at man føler sig godt tilpas i sit arbejdstøj, siger hun. De 55 sygeplejersker og SOSU'er skal efter hver arbejdsdag give uniformen karakterer fra et til ti. Men selvom der ifølge Heidi Sabroe er interesse for at få en smart uniform, så er der også grænser for, hvor smarte de skal være. - Et par af stoftyperne var lidt gennemsigtige, og det bryder vi os selvfølgelig ikke om, siger hun. På sygehusvaskeriet i Aarhus testes de forskellige stoftyper også for, hvordan de opfører sig, når de har været 40 gange gennem kogevasken.",Jakob Kehlet,Østjylland,2012-09-10T10:51:57+00:00,https://www.dr.dk/nyheder/regionale/oestjylland/uniformer-paa-proeve,DR
Glad Amalie Winther nummer syv,"Det var en glad Amalie Winther, der fik en syvendeplads i 100 meter fri finalen ved de paralympiske lege i London torsdag.",,"Det var en glad Amalie Winther, der fik en syvendeplads i 100 meter fri finalen ved de paralympiske lege i London torsdag. Den 16-årige svømmer fra Thisted har for første gang kvalificeret sig til en finale, og havnede dermed i en svær konkurrence. Hun endte på en syvende plads, men satte med tiden 1 minut og 11,3 sekunder personlig rekord. Og Amalie Winther er godt tilfreds. - Det føles helt fantastisk lige nu. Og at jeg sætter ny personlig bedste tid føles også rigtig godt, siger hun. De paralympiske lege slutter på søndag.",Ritzau,Midt- og Vestjylland,2012-09-07T05:39:37+00:00,https://www.dr.dk/nyheder/regionale/midtvest/glad-amalie-winther-nummer-syv,DR
Flere ledere stiller forbudte spørgsmål,"Østjyske sygeplejersker skal svare på, om de planlægger at få børn.",Økonomien styrer Bent Hansen: Lad være med det,"Yngre sygeplejersker oplever i stigende grad, at de til jobsamtaler må svare på, om de har tænkt sig at få børn i den nærmeste fremtid.  Nogle har også oplevet, at planer om at få børn koster dem muligheden for at få et arbejde. - Flere og flere sygeplejersker oplever, at de til ansættelsessamtaler bliver spurgt om deres planer for familieforøgelse i fremtiden, siger næstformanden for sygeplejerskerne i Østjylland og den øvrige del af regionen, Gert Petersen. Det er ulovligt for en arbejdsgiver at spørge om graviditet eller planer om familieforøgelse, men alligevel møder et stigende antal sygeplejersker at blive konfronteret med lige lovligt nysgerrige spørgsmål. Og hans forklaring på den udvikling er økonomien. - Der er ingen tvivl om, at økonomien bliver så styrende, så mange ledere helst ikke ser, at man skal på barselsorlov i ens ansættelsesforløb, siger næstformand i Dansk Sygeplejeråds midtjyllandskreds. Men spørgsmål om familieplanlægning må under ingen omstændigheder stilles til jobsamtaler, indskærper Regionsrådsformand Bent Hansen. - Jeg kan jo ikke afvise, at der sidder en afdelingsleder og føler sig presset, for vi er i en økonomisk krise, men det må ikke give sig udslag i, at man begynder sortere ansøgere efter, om der nu er en, der skal have barselsorlov om et år eller to eller fem, siger regionsrådsformanden.",Palle Jensen,Østjylland,2012-09-24T06:15:06+00:00,https://www.dr.dk/nyheder/regionale/oestjylland/flere-ledere-stiller-forbudte-spoergsmaal,DR
Mænd gider ikke læse til sygeplejerske,"Det er meget få mænd, der gider at læse til sygeplejerske. På sygeplejeuddannelserne i Sønderborg og Esbjerg er bare 24 ud af 700 studerende mænd.",Kun tre procent er mænd,"Der er alt for få mænd, der gider læser til sygeplejerske, mener man på sygeplejeuddannelserne. På uddannelserne i Sønderborg og Esbjerg er bare 24 ud af næsten 700 studerende mænd. Og på landsplan er kun tre procent af alle uddannede sygeplejersker mænd. Studiechef i Sønderborg Edel Thomsen vil gerne lave om på det - og derfor målretter skolen nu i højere grad markedsføringen af deres uddannelse mod mænd. - Flere mænd er godt for studiemiljøet. Og sundhedssystemet vil i fremtiden være mere afhængigt af at bruge velfærdsteknologi i omsorgen og plejen, og det tror vi, at mændene vil være gode til, mener Edel Thomsen til dr.dk/p4.",Michael Nielsen,Syd- og Sønderjylland,2012-09-04T06:31:00+00:00,https://www.dr.dk/nyheder/regionale/syd/maend-gider-ikke-laese-til-sygeplejerske,DR
Heftige sammenstød i Kairo,"Hårde sammenstød mellem demonstranter og sikkerhedspoliti er i gang i nærheden af USA's ambassade i Kairo, skriver Reuters.",Bygger mur om ambassade Broderskab: Stille protest,"Hårde sammenstød mellem demonstranter og sikkerhedspoliti er i gang i nærheden af USA's ambassade i Kairo, skriver Reuters. Cirka 500 personer har i løbet af formiddagen forsøgt at komme frem til ambassadebygningen og overdænget soldaterne med sten. Sikkerhedssoldaterne anvender tåregas og har tvunget demonstranterne væk fra ambassadekvarteret og hen til den centrale Tahrirplads, hvor kampene fortsætter. DR's korrespondent Michael S. Lund er på Tahrirpladsen, hvor han tweeter hjem fra: - Demo på Tahirpladsen. Den afbrydes jævnligt af tåregas, skriver Michael S. Lund. - Tåregassen rammer også fredelige demonstranter, skriver han videre og oplyser, at han selv er blevet ramt af gassen. Der er stor frygt for særdeles voldsomme demonstrationer i Kairo efter fredagsbønnen. Den engelsksprogede avis Ahram Online viser desuden et billede af egyptiske militærfolk, der er ved at bygge en massiv betonmur uden for den amerikanske ambassade - den skal forhindre, at det går ligeså galt som i Libyen, hvor ambassadøren og tre medarbejdere blev dræbt, da en rasende hob af demonstranter angreb den. Desuden er området afspærret med pigtråd og containere. Kort før fredagsbønnen gik i gang på Tahrirpladsen meddelte det regerende Muslimske Broderskab, at de aflyser de landsomfattende protester mod profet-filmen og nøjes med en stille protest på Tahrir.",Nikoline Vestergaard,Udland,2012-09-14T09:41:00+00:00,https://www.dr.dk/nyheder/udland/heftige-sammenstoed-i-kairo,DR
Fængsel for overvågning af pengeautomater,To mænd er her til eftermiddag ved retten i Aalborg  blevet idømt henholdsvis 2 års fængsel og seks måneders fængsel. ,,"To mænd er her til eftermiddag ved retten i Aalborg blevet idømt henholdsvis 2 års fængsel og seks måneders fængsel. Den ene mand er blevet fundet skyldig i at have sat kameraudstyr op ved adskellige pengeautomater i Nordjylland i marts i år. Tiltalen lød på at formålet var at aflure kundernes pin-koder for samtidig blev der installeret udstyr, der kunne aflæse magnetstriberne på hævekortene. Den mand der fik en dom på to års ubetinget fængsel er fransk statsborger, og han skal afsone dommen her i Danmark oplyser hans forsvarer Henrik Garlik. Den anden mand fik seks måneders fængsel er belgisk statborger. Begge mænd valgte at modtage dommene.",Mette Ring,Nordjylland,2012-09-18T14:23:17+00:00,https://www.dr.dk/nyheder/regionale/nordjylland/faengsel-overvaagning-af-pengeautomater,DR
Tredje brand på en måned: 26 mister livet i mexicansk gasbrand,40 personer er desuden kvæstet i flammerne på anlæg ejet af oliegiganten Pemex. Det er den tredje på en måned.,40 kvæstet 40 procent af landets indtægter,"26 mennesker har mistet livet i en brand på et gasværk ved byen Reynosa i den nordøstlige del af Mexico. Branden opstod tirsdag morgen, og lokale tv-billeder viste kæmpe flammer og røgskyer stige op fra gasværket, som er ejet af energigiganten Pemex. De første meldinger lød på, at 10 personer var omkommet. Men da brandvæsnet havde slukket flammerne nogle timere senere, blev dødstallet mere end fordoblet. - Antallet af medarbejdere, som er omkommet i ulykken, er beklageligvis steget til 26. Vores tanker går til Pemex-ansatte og ofrenes familier, skriver energiselskabet på Twitter. Ifølge Røde Kors blev yderligere 40 personer kvæstet i branden, som har ødelagt adskillige rørledninger, ventiler og måleudstyr på gasværket. Det er endnu uvist, hvordan ilden opstod. Tirsdagens brand er den tredje på et Pemex-ejet anlæg på blot en måned. De forrige to ulykker i Mexico har dog ikke kostet menneskeliv. I december 2010 mistede 29 personer livet og yderligere 50 blev kvæstet, da en rørledning med olie eksploderede i byen San Martin Texmelucan. Ulykken skete, da olietyve havde lavet huller i ledningen, og 32 hjem blev ødelagt af eksplosionen. I 2007 lækkede en gasledning på en olieplatform i Den Mexicanske Golf, og 21 Pemex-ansatte omkom. De fleste druknede, da de i panik kastede sig i havet. Pemex har tidligere været verdens fjerdestørste olieselskab og står for cirka 40 procent af Mexicos indtægter. I dag ligger selskabet på en 11. plads over verdens største oliegiganter.",,Udland,2012-09-19T05:47:45+00:00,https://www.dr.dk/nyheder/udland/tredje-brand-paa-en-maaned-26-mister-livet-i-mexicansk-gasbrand,DR
DIN MENING: Er mobilafhængighed et problem for dig?,,,,Maria Malmdorf Laugesen,,2012-09-14 00:00:00,https://www.dr.dk/nyheder/din-mening-er-mobilafhaengighed-et-problem-dig,DR
Strejkende afviser kommunens plan,Duer ikke. Det mener de strejkende sosu-ansatte fra 9 plejeboliger-enheder om kommunens plan for at forbedre arbejdsforholdene i ældreplejen.,Kommunens plan duer ikke Ingen splid mellem faggrupper,"I dag sætter politikerne i Aarhus Byråd sig sammen på rådhuset for at finde ud af, hvor de skal spare næste år. I morges demonstrerede strejkende sosu-ansatte fra 9 plejeboliger-enheder foran rådhuset. De er utilfredse med antallet af ansatte til at tage sig af de ældre. I går præsenterede kommunen ellers en plan for, hvordan man kan forbedre arbejdsforholdene i ældreplejen, men den dur ikke, mener en af de strejkende Morten Jul Kristensen. - Den plan, som kommunen var ude med i går, handler mest om at indsætte flere kontrollanter ind i form af sygeplejersker og teamledere, men vi efterspørger flere hænder ude på vores gange til at varetage de helt basale opgaver, og det har vi ikke fået, siger Morten Jul Kristensen som en forklaring på, at de sosu-ansatte har valgt at forsætte strejken igen i dag. Han afviser, at strejken også handler om, at de sosu-ansatte ikke vil arbejde sammen med sygeplejersker og terapeuter. - Det er slet ingen kamp med dem, det her. De har bare nogle andre opgaver ude på plejeboligerne, hvor vi står med de mest basale ting i hånden og ikke kan nå det, siger Morten Jul Kristensen. De strejkende bliver bakket af op af den konservative rådmand Marc Pereira Christensen. Han mener, at alt for mange ressourcer er gået til et tykt mellemlag i ældreplejen. - Det gælder f.eks. teamkoordinatorer, kostvejledere og rådgivere af forskellige slags. Så vi vil gerne sende et signal til personale og til personale og ledelse i Sundhed og omsorgsområdet i kommunen, at der ikke skal spares på det direkte plejepersonale, siger han. Marc Pereira Christensen anerkender, at der skal finde besparelser sted, men han mener, at de må findes i hele det koordinerende mellemlag, der er kommet ind i de seneste år. Han tager ikke stilling til, om der er for mange eller for få i dette mellemlag. - Det, der er vigtigt for os konservative er, at der ikke sker besparelser i det direkte plejepersonale. Politikerne bliver formentlig enige om næste års budget i løbet af den kommende nat.",Heikki Yding,Østjylland,2012-09-20T08:28:32+00:00,https://www.dr.dk/nyheder/regionale/oestjylland/strejkende-afviser-kommunens-plan,DR
Eksplosion ryster jødisk samfund i Malmø,Øjenvidner så to biler forlade området umiddelbart efter braget fra eksplosionen.,Braget kunne høres langt væk,"To personer er anholdt og mistænkes for at stå bag attentat mod det jødiske menighedshus i Malmø. Den Jødiske Menighed i Malmø blev fredag udsat for et attentat, da en sprængladning blev bragt til eksplosion ved menighedshuset, der ligger bag ved synagogen i Kamrergatan. - Ingen kom noget til. En rude blev knust, og døren ind til bygningen blev beskadiget, da sprængladningen eksploderede ved bygningen, siger den vagthavende ved Skånes politi, Peter Martinsson. Døren ind til bygningen var først blevet forsøgt knust med brosten. Eksplosionen kunne høres i store dele af Malmø. Øjenvidner så to biler forlade området umiddelbart efter braget fra eksplosionen. Og politiet meddeler fredag morgen, at der er anholdt to personer i sagen. Politiet har desuden oplysninger om bilernes registreringsnumre og er også ved at kontrollere flere andre biler, som blev set nær den jødiske forsamling. To personer er blevet anholdt og mistænkes for at være involveret i sagen, oplyser politiet. Lederen af den jødiske forsamling i Malmø, Fred Kahn, er bestyrtet over attentatet. - Jeg blev chokeret over, at det sker nu, og at det overhovedet sker. Der er altid et trusselsbillede mod jødiske institutioner, siger Fred Kahn til TT.Tekniske undersøgelser er blevet indledt ved den afspærrede bygning. - Vi har endnu ikke afhørt de anholdte, siger Erik Liljenström fra politiets ledelse i Malmø. Svenske medier spekulerer i, at antisemitiske muslimer står bag angrebet snarere end nynazister. Malmø er ved at blive berygtet for muslimske antisemitter og racistiske indvandrere med rødder i Mellemøsten. Der skete for et par år siden flere hærværksangreb på den jødiske menigheds bygning. I januar 2009 blev det jødiske kapel i Malmø og det jødiske menighedshus i Helsingborg udsat for brandattentater.  ",Kamma Kronborg Heick,København,2012-09-28T05:23:00+00:00,https://www.dr.dk/nyheder/regionale/hovedstadsomraadet/eksplosion-ryster-joedisk-samfund-i-malmoe,DR
Mor og datter fik plov gennem forruden,"En mor og datter slap med mindre skrammer, da de fik en plov ind gennem forruden i Nordsjælland.",Fløjet til Rigshospitalet,"En plov bag en traktor slingrede pludselig ud på vejbanen og ramte en mor og hendes datter, der kom kørende i den modsatte retning. Ploven skrællede gennem bilens forrude og tag, men begge kvinder slap med mindre skrammer, oplyser Nordsjællands Politi. - Skovlen går ind gennem forruden, men ingen af dem bliver ramt direkte. Der er ingen synlige skader, men begge kommer på hospitalet til et tjek, siger vagtchef Per Thuesen til Ritzau. Moren blev efter et lægetjek fløjet til Rigshospitalets traumecenter med en helikopter, mens datteren blev kørt på det nærmeste hospital. - Moren har nogle nakkesmerter, men det er mest bare for at være på den sikre side, fortæller vagtchefen. Ulykken skete på Rosendalsvej i Ålsgarde klokken 09.48. De pårørende er endnu ikke underrettet. /ritzau/",Daniel Kirknæs Færk,Indland,2012-09-29T11:00:38+00:00,https://www.dr.dk/nyheder/indland/mor-og-datter-fik-plov-gennem-forruden,DR
Børn risikerer skulderskader fra iPads,Forældre i Odder bekymrede for nye typer af lidelser fra de populære tavlecomputere.,Børn fik ømme skuldre og arme Mistanke fra engelsk undersøgelse Kiropraktor: Sæt grænser,"Børn risikerer at få nye typer lidelser som iPad-hænder og tabletskuldre. Forældre i Odder er bekymrede for, om børnene får skader i leddene af at sidde i timevis med de iPads, som alle har fået udleveret i skolerne. Forskningen kan ikke svare på, om der er grund til bekymring. - Jeg blev opmærksom på det, fordi mine børn begyndte at få ømme arme og skuldre, da de havde haft deres iPads i 4-6 uger, siger Søren Smidt fra Odder. Hans datter brugte ikke kun iPaden til at søge informationer med. Hun skrev også stil og forsøgte at lave indviklede regneopgaver på den. - Jeg måtte nærmest tage den fra hende, så hun ikke ødelagde den i frustration over, at den fungerede så dårligt til matematikopgaven. Internationalt er der endnu ikke forsket i, om iPads og andre små tabletcomputere kan give flere skader, men en engelsk undersøgelse viste dog, at kontorarbejdere oftere fik ondt i nakke, skuldre og ryg, hvis de arbejdede to timer eller mere derhjemme med skærmene. - Før har vi haft musearme i stor stil fra computerarbejde, og så får vi pludselig her nogle børn med et værktøj, hvor ergonomien overhovedet ikke har været overvejet. Det synes jeg er bekymrende, siger Søren Smidt. Endnu kan forskningen ikke give et klart svar til forældrene, for risikoen er ikke undersøgt. Kiropraktor Johannes Højbjerg fra Aarhus mener, at tabletcomputerne er svære at skrive på, fordi skærme og tastaturer er små, men til gengæld giver de brugerne stor fleksibilitet og mulighed for at arbejde i mange forskellige stillinger, og det trækker i positiv retning. - Jeg synes, at forældre og lærere i hvert fald ikke bør lade børnene skrive stil på deres iPads, og det er nok også klogt at sætte nogle grænser for, hvor længe eleverne må arbejde eller spille på dem, siger Johannes Højbjerg.",Johannes Reimer,Indland,2012-09-09T08:05:00+00:00,https://www.dr.dk/nyheder/indland/boern-risikerer-skulderskader-fra-ipads,DR
Skype fældede røver,"En samtale over Skype afslørede en ung mand, der sidste år med kniv truede sig til penge hos Sparkøbmanden på Skansevej i Nørresundby.",Noget i bagagen Det meste betinget,"En samtale over Skype fældede en ung røver, der sidste år i juni med en kniv truede sig til penge hos Sparkøbmanden på Skansevej i Nørresundby. Politiet havde efter den første efterforskning henlagt sagen, da den nu 19-årige aalborgenser afslørede sig selv. Det gjorde han i en samtale over Skype med en pige, som han gerne ville nærmere i kontakt med. Hun spurgte ham undervejs om han havde noget i baggagen, hun burde vide. Og i den forbindelse fortalte han hende, at han havde begået røveriet på Skansevej. Efterfølgende fortalte pigen så sin far om sagen - og faderen kontaktede straks politiet, som i september sidste år genoptog sagen. Den 19-årige blev i dag idømt otte måneders fængsel, men skal kun afsone de 60 dage. Resten af dommen er betinget. Dommeren lagde dommeren vægt på mandens alder, og at han ikke tidligere har været straffet for noget lignende. Desuden står han for at skulle være far og er gået i behandling for at komme ud af et narkomisbrug.  ",Niels Kjeldsen,Nordjylland,2012-09-04T11:53:44+00:00,https://www.dr.dk/nyheder/regionale/nordjylland/skype-faeldede-roever,DR
BILLEDSERIE: Bayerske mesterskaber i græskargroning,,,,Sascha Winther,,2012-09-29 00:00:00,https://www.dr.dk/Nyheder/Billedserier/2012/09/29182225.htm?focusId=4167771,DR
Sygeplejersker: Vi har for travlt!,"Sygeplejerskerne mener, at de har for travlt og at det kan betyde flere hospitalsfejl.",,"Arbejdsmiljøet på sygeplejerskers arbejdspladser er mange steder så belastet, at Dansk Sygeplejeråd Kreds Sjælland opfordrer til, at arbejdsmiljø sættes på dagsordenen ved enhver politisk og ledelsesmæssig beslutning i sundhedsvæsenet. Formanden for sygeplejerskerne i Kreds Sjælland, Helle Dirksen, siger at det handler om, at de sjællandske sygeplejersker har fået for travlt  - vi har alt for mange opgaver i forhold til antallet af sygeplejersker. Det presser jo arbejdsmiljøet helt enormt, siger Helle Dirksen, der frygter at det kan føre til fejl, der kan gå ud over patienterne. Ved en undersøgelse gennemført af Dansk Sygeplejeråd i 2011 gav 94 pct. af de adspurgte sygeplejersker udtryk for, at de gerne så, at Dansk Sygeplejeråd skærpede indsatsen for at sikre et bedre arbejdsmiljø. Sygeplejerskerne, der deltog i Kreds Sjællands generalforsamling den 25. oktober kunne bekræfte, at dette ønske fortsat er meget stort.",Peter-Mikkel Pihl Rasmussen,Sjælland,2012-10-26T12:50:00+00:00,https://www.dr.dk/nyheder/regionale/sjaelland/sygeplejersker-vi-har-travlt,DR
Bahrain: Ingen nåde til dømte læger og sygeplejersker,Ni læger fra Kongedømmet ved Den Persiske Havbugt skal i fængsel for at hjælpe tilskadekomne demonstranter.,Hjælp fra Saudi-Arabien,"Bahrains højesteret har stadfæstet dommene over ni læger og sygeplejersker, som var dømt for at have støttet demonstrationer for demokrati. De ni havde appelleret deres domme for at have været medskyldige i urolighederne i fjor i det lille kongedømme ved Den Persiske Havbugt. Ved at demonstrere søgte repræsentanter for landets shiamuslimske befolkningsflertal at opnå demokratisk indflydelse for menigmand på de beslutninger, der ellers træffes af den sunnimuslimske kong Hamad al-Khalifas styre. Meddelelsen lød på, at domstolen havde afvist alle appeller fra de anklagede, og at deres fængselsstraffe vil stå uændret. De ni havde fået fra en måned til fem års fængsel. Sidste år blev 20 af deres kolleger dømt fra fem til 15 års fængsel. Anklagerne lød på besættelse af et hospital, tyveri af hospitalsudstyr og opfordring til statskup. Sundhedspersonalet siger, at deres brøde bestod i, at de behandlede tilskadekomne demonstranter og bidrog til at henlede verdensoffentlighedens opmærksomhed på styrets drab på modstandere. Da demonstrationerne for demokrati brød ud, indførte styret krigsretstilstand og tilkaldte hjælp fra Saudi-Arabien. Men der er stadig næsten daglige sammenstød mellem politi og demonstranter. Herhjemme er styret i Bahrain især kendt for at have dømt den danske statsborger Aldulhadi al-Kawaja livsvarigt fængsel for at have opfordret til protester mod styret.",Torben Rasmussen/Hilmar Vester,Udland,2012-10-02T00:30:00+00:00,https://www.dr.dk/nyheder/udland/bahrain-ingen-naade-til-doemte-laeger-og-sygeplejersker,DR
Forgiftede sygeplejersker føler sig ikke raske,"De sygeplejersker, som har været udsat for giftgas på Bornholm Hospital, har stadig alvorlige fysiske symptomer, oplyser deres fagforening.",Vigtigt at dokumentere sygdomsforløb,"De sygeplejersker, som har været udsat for giftgas på Bornholm Hospital, har stadig alvorlige fysiske symptomer, selvom de er blevet erklæret raske og udskrevet fra Rigshospitalet i weekenden. Nogle af deres symptomer er åndedrætsbesvær, hovedpine og metalsmag i munden, oplyser deres fagforening Dansk Sygeplejeråd. - Jeg har talt med alle sygeplejerskerne, og de er stadig hårdt ramt, nogle værre end andre. Og symptomerne peger jo også på, at det, som de har været udsat for har været en meget kraftig giftgas, siger Kristina Robins, der er kredsnæstformand for Dansk Sygeplejeråd i Hovedstaden. Fagforeningen påpeger, det er meget vigtigt, de fortsat bliver fulgt lægefagligt, indtil symptomerne er helt væk. - Og det er også afgørende, at deres sygdomsforløb bliver dokumenteret, så deres arbejdsskadesag kan blive behandlet ud fra alle aspekter, og de kan få en ordentlig erstatning, siger Kristina Robins. - Vi skal til bunds i den her sag, så alle medarbejdere og patienter kan føle sig trygge, tilføjer hun.",Sofie Rønde Mathiesen,Bornholm,2012-10-25T08:10:00+00:00,https://www.dr.dk/nyheder/regionale/bornholm/forgiftede-sygeplejersker-foeler-sig-ikke-raske,DR
Sygeplejersker topper i troværdighed - spindoktorer er i bund,"Spindoktorer opfattes mere utroværdige end sygeplejersker, og det er der en kontant grund til.",En højere sags tjeneste,"Arbejder du i den private sektor, opfattes du med stor sandsynlighed som værende mere utroværdig end ansatte i det offentlige. Det viser en ny analyse fra Epinion og Radius Kommunikation, som har undersøgt, hvilke faggrupper, danskerne mener, er mest troværdige. På de fire øverste pladser finder man sygeplejersker, læger, politifolk og skolelærere - altså job som for de flestes vedkommende er at finde i den offentlige sektor. De fire mest utroværdige faggrupper er ifølge analysen ejendomsmæglere, Journalister, politikere og spindoktorer. Nicolai Taudorf Andersen fra Radius kommunikation har kigget nærmere på, hvorfor danskerne svarer, som de gør. - Offentligt ansatte er nogen, vi ikke skal betale for at være i kontakt med, og det spiller faktisk en rolle i forhold til troværdigheden, at vi ikke ser dem som nogen, der forsøger at få penge ud af lommerne på os, men nærmere som nogen der er sat i verden for en højere sags tjeneste, siger han. Ansatte i det offentlige står ofte ansigt til ansigt med danskerne gennem deres arbejde, og netop den enkelte sygeplejerske, skolelærer eller pædagogs kontakt med borgerne betyder også meget for bedømmelsen af hele faggruppens troværdighed. - Når jeg afleveret min søn i børnehaven, så oplever jeg en meget kompetent pædagog, der tager godt imod og får min søn godt i gang med dagen. Det er det indtryk, jeg vurderer troværdighed hos pædagoger ud fra, og det er det samme, som tusindvis af andre forældre gør, siger Nicolai Taudorf Andersen.",Sune Lundby Møller,Indland,2012-10-15T20:25:00+00:00,https://www.dr.dk/nyheder/indland/sygeplejersker-topper-i-trovaerdighed-spindoktorer-er-i-bund,DR
Bedre overblik via it på sygehusene,"Region Midtjylland investerer 50 millioner kroner over de næste fem år i et nyt it-system, som skal indføres på alle regionens sygehuse.",Personalet fri for at spørge,"Region Midtjylland investerer 50 millioner kroner over de næste fem år i et nyt it-system, som skal indføres på alle regionens sygehuse. Den nye teknik skal være med til at give lægerne og sygeplejerskerne et bedre overblik og dermed sikre patienten under opholdet på sygehuset, forklarer sundhedsdirektør Ole Thomsen fra Region Midtjylland: - Vi kan for eksempel se, om der er bestilt undersøgelser og røntgenbilleder, blodprøver og den slags. Vi kan også se, om prøverne er gennemført, og om der er komme svar. Så personalet ikke skal spørge, om tingene er gjort, eller lede efter oplysninger i journalen. Det vil give mere sikre, hurtigere og bedre patientforløb, siger han.   Lettere at gennemskue forløbOle Thomsen tilføjer, at det nye system også gør det nemmere for læger og sygeplejersker at se, hvad hvilke opgaver de har, hvilke patienter de har ansvaret for, og hvad kollegerne har foretaget sig omkring de pågældende patienter. Systemet bliver leveret af firmaet Systematic med Cetrea og CapGemini som underleverandører.",Charlotte Kastling,Midt- og Vestjylland,2012-10-29T07:36:10+00:00,https://www.dr.dk/nyheder/regionale/midtvest/bedre-overblik-it-paa-sygehusene,DR
Hele mennesket skal i fokus,"Psykiatriske sygeplejersker på Psykiatrisk Afdeling i Randers skal ikke kun tage sig af det psykiske, men også hjælpe patienterne med deres livsstil. ",,"Psykiatriske patienter har et kortere liv end befolkningen som helhed. Det skyldes i høj grad livsstilsygdomme. Derfor starter Psykiatrisk Afdling på Regionhospitalet Randers et samarbejde med hospitalets medicinske afdeling. De pykiatriske sygeplejersker skal arbejde en periode på den medicinske afdeling. Det skal gøre dem bedre til at se det hele menneske fremfor mest at fokusere på deres hovedekspertise psykiatrien. Afdelingssygeplejerske Heidi Kløve siger: Vi kan blive bedre til at kigge bredere på patienterne og ikke mest koncentrere os om det psykiatriske. Vi skal have øje for både somatiske sygdomme og livsstil. Vi kan påvirke til sundere levevaner og motion, siger hun. Heidi Kløve tror, at det også på det helt lange sigt er muligt at påvirke patienternes levealder ved at arbejde med det, man kan kalde det hele menneske.",Lillian Knudsen,Østjylland,2012-10-19T13:52:00+00:00,https://www.dr.dk/nyheder/regionale/oestjylland/hele-mennesket-skal-i-fokus,DR
Fiberredning af bredbåndsnet," tre selskaber HEF Fibernet, Nyfors og Nord Energi splejses fra årsskiftet sammen.",Skal udbygges 70 ansatte ,"Tre selskaber laver en fiber-redning af bredbåndsnettet i Nordjylland, når de lægges sammen. De tre selskaber HEF Fibernet, Nyfors og Nord Energi splejses fra årsskiftet sammen i selskabet  Bredbånd Nord, som i dag leverer fiberbredbånd nord for fjorden. Sammenlægningen skal være med til at sikre vækst, konkurrenceevne og udvikling i hele Nordjylland.  - Fibernettet skal udbygges i de kommende år, og vi venter at have etableret net til omkring 80 procent af alle i landsdelen i 2020. Det siger Carsten Jensen, der er direktør i Bredbånd Nord. Fibernettet giver kunder adgang til internethastigheder uden begrænsninger og  tilsammen har de tre selskaber foreløbigt udrullet fibernet til flere end 75.000 private husstande og virksomheder. Det nye Bredbånd Nord får hovedsæde i Brønderslev, og får efter sammenlægningen cirka 70 ansatte.  ",Niels Kjeldsen,Nordjylland,2012-10-26T11:51:02+00:00,https://www.dr.dk/nyheder/regionale/nordjylland/fiberredning-af-bredbaandsnet,DR
DF tvivler på regeringens 12.500 akutjob,"Dansk Folkeparti vil stemme for regeringen udspil om akutjob, men tvivler på, at udspillet virker",,"Dansk Folkeparti kalder regeringens udspil om 12.500 akujob 'et spændende forslag'. Og partiet vil ifølge ritzau stemme for akutjobpakken. - Men spørgsmålet er; har det sin virkning? Vi så det samme med en smilende statsminister, da akutpakken kom. Og så viste det sig, at den gav kun 300 arbejdspladser, siger DF's arbejdsmarkedsordfører, Bent Bøgsted, til DR Nyheder. Spørgsmålet er også, tilføjer DF's ordfører, om arbejdsgiverne - når det kommer til stykket - er klar til at reservere pladserne til de ledige. DF tvivler også på, at den bebudede jobpræmie på 25.000 kroner er nok, til at arbejdsgiverne er klar til at ansætte nye i op til et helt år. - Jeg har mine tvivl, om det vil virke, siger Bent Bøgsted og henviser til akutpakken, som ifølge DF ikke gav, hvad den lovede.",Mikael Rømer,Politik,2012-10-24T07:14:00+00:00,https://www.dr.dk/nyheder/politik/df-tvivler-paa-regeringens-12500-akutjob,DR
S: Intet mærkeligt i ændret skattepraksis,"S undres ikke over, at en skattepraksis blev ændret, netop som Thorning-Kinnock-sagen blev behandlet.",Ikke et politisk anliggende Tilfældigt at oplysningerne kommer i dag,"Socialdemokraterne ser intet mærkeligt i, at Skat ændrede praksis til fordel for personer i Stephen Kinnocks situation, netop mens statsminister Helle Thorning-Schmidts (S) mand fik sin sag behandlet hos Skat 2010. Det siger Socialdemokraternes ordfører på Skattesagskommissionen, Ole Hækkerup. - Nej, overhovedet ikke, siger han. Ole Hækkerup siger, at han ikke har fantasi til at forestille sig, at embedsmændene skulle træffe politiske afgørelser. - Hvordan skattemyndighederne behandler den enkelte skatteyder er jo ikke et politisk anliggende, siger han. En skattesagskommission er nedsat for at undersøge, om politikere forsøgte at blande sig i afgørelsen, som frikendte Thorning-Kinnock for at have gjort noget forkert. Dansk Folkeparti mener, at Skattesagskommissionen også skal behandle de nye oplysninger om, at Skat ændrede praksis om ophold i udlandet, mens Kinnock-sagen var under behandling. Skat havde fundet en fejl i sin hidtidige fortolkning af reglerne, forklarer Skat selv. Ole Hækkerup afviser, at de nye oplysninger kan komme med til behandling i Skattesagskommissionen. - I Danmark nedsætter vi ikke en undersøgelseskommission til at finde ud af skattebetalingerne hos den enkelte skatteyder, siger den socialdemokratiske ordfører. De nye oplysninger i Berlingske Tidende og BT fredag kommer få dage, inden den tidligere skatteminister Troels Lund Poulsen (V) på tirsdag skal vidne i Skattesagskommissionen. Det er tilfældigt, at oplysningerne trykkes netop nu, mener Ole Hækkerup fra Socialdemokraterne. /ritzau/",,Politik,2012-10-19T10:29:00+00:00,https://www.dr.dk/nyheder/politik/s-intet-maerkeligt-i-aendret-skattepraksis,DR
Sædsag bliver til Facebookgruppe,Sæddonor 7042 har givet sin arvelige sygdom videre til donorbørn. Nu har en kvinde fra Fredericia lavet en gruppe på Facebook for børnenes forældre.,Fik datter med arvelig sygdom,"I september var sæddonor 7042 fra Nordic Cryobank på alle forsider og tv-skærme. Han har givet sin arvelige sygdom videre til flere donorbørn. Adskillige kvinder har nemlig fået barn med sæddonoren, som viste sig at have den arvelige sygdom NF1. Sygdommen kan give knuder i hele kroppen, skæve knogler og i værste fald ondartede svulster. Nu har en kvinde fra Fredericia oprettet en gruppe på Facebook for forældre, som har fået barn ved hjælp af sæd fra donor 7042. - Da jeg i sin tid fik konstateret den arvelige sygdom hos min datter, manglede jeg nogen at støtte mig til. Derfor skal den her side hjælpe forældre i en lignende situation med råd og vejledning, fortæller Lone Søgaard til P4 Eftermiddag. Hun er mor til Andrea, som har donor 7042 som far. Datteren er født med den arvelige sygdom NF1. - Sundhedsministeren bør skride ind, og jeg vil forfølge den her sag lige så længe, jeg har tid her på jorden, og vi bliver gamle i min famillie, siger Lone Søgaard. Hør hele interviewet med Lone Søgaard ved at klikke på linket her til højre. http://mu.net.dr.dk/admin/programcard/get/?id=urn:dr:mu:programcard:532fb1676187a21b2cf17482",Mikkel Skovsgaard,Indland,2012-10-11T12:59:00+00:00,https://www.dr.dk/nyheder/indland/saedsag-bliver-til-facebookgruppe,DR
BILLEDSERIE: Superstormens spor af ødelæggelser,,,,Morten Top,,,https://www.dr.dk/nyheder/billedserie-superstormens-spor-af-oedelaeggelser,DR
Socialdemokrater vil have Viborg i Regionsråd,Viborg er hovedstad i Region Midtjylland. Alligevel har byen ingen repræsentanter i regionsrådet. Det vil socialdemokraterne forsøge at lave om på. ,Det kan ikke være rigtigt,"Selvom der er over et år til regionsrådsvalget indkalder socialdemokraterne i Viborg nu til ekstraordinær generalforsamling for at vælge de første kandidater til regionsrådsvalget. Målet er at få en lokal socialdemokrat valgt ind. - Det kan simpelthen ikke være rigtigt, at Viborg ikke har et regionsrådsmedlem. Som regionshovedstad mener jeg, at vi også skal have en repræsentant, siger John Tinghøj, der er kredsformand for socialdemokraterne i Viborg Øst. Ved at være tidligt ude med forberedelserne, håber socialdemokraterne på at kunne få overbevist flere viborgensere til at stemme lokalt ved valget til november næste år.",Christian Skov,Midt- og Vestjylland,2012-10-17T15:53:00+00:00,https://www.dr.dk/nyheder/regionale/midtvest/socialdemokrater-vil-have-viborg-i-regionsraad,DR
LIVE: Følg med når Folketinget åbner,I dag er det første dag i det nye Folketingsår. Vi følger åbningen live med statsministerens åbningstale. ,,,Katrine Nielsen Jensen,Politik,2012-10-02T08:30:00+00:00,https://www.dr.dk/nyheder/politik/live-foelg-med-naar-folketinget-aabner,DR
Borgerlig støtte til regeringen uden om Venstre,"Mens Venstre har sagt, at man ikke indgår delaftaler, er Liberal Alliance og de konservative parat til at indgå fængselsaftale med regeringen",LA: Fængselsaftalen gør det ikke dyrere at være dansker,"To partier fra blå blok er parat til at indgå delaftaler med SRSF-regeringen. Regeringen forsøger for tiden at lande flere delaftaler, blandt andet på praktik- og kriminalforsorgsområdet. Venstre har meldt klart ud, at partiet ikke deltager i delaftaler. Som Venstres finansordfører, Peter Christensen, sagde på vej ind til dagens finanslovsforhandlinger: 'Skal man sidde og sende regninger til danskerne, så vil vi kende det samlede billede for det'. Både de konservative og Liberal Alliance er imidlertid klar til foreløbig at sikre regeringen flertal bag aftalen på fængselsområdet: - I Det Konservative Folkeparti har vi fra start været meget optaget af, at vi får styrket sikkerheden i vores fængsler, og at vi får lavet en decideret rockerafdeling. Og så har vi har haft et ønske om, at udenlandske fanger kommer hjem at afsone, siger partiets retsordfører, Tom Behnke, til dr.dk. Og det ud til, at de konservative bliver imødekommet på alle deres ønsker. - Og derfor er vi på nuværende tidspunkt klar til at indgå en aftale med regeringen, siger Tom Behnke. Også Liberal Alliance (LA) er positive over for at indgå delaftaler med regeringen. - Sådan som fængselsforhandlingerne foregår for øjeblikket, ser der ikke ud til at være nogen hindringer for, at vi kan være med dér, siger partiets finansordfører Ole Birk Olesen til dr.dk. Hos Liberal Alliance undrer man sig over Venstres afvisning af at gå med i delaftaler: - Vi har det sådan, at vi deltager i enhver delaftale, som ikke lægger større byrder på danskerne og virksomhederne, siger den liberale finansordfører. LA deltager derfor gerne i en aftale på fængselsområdet, så længe den ikke forøger byrderne for danskere og virksomheder. - Og det gør den aftale ikke. Og derfor har vi ingen problemer med at være med dér formentlig. Efter knap halvanden times forhandlinger kom Venstres forhandlere ud fra mødet i Finansministeriet med finansminister Bjarne Corydon (S), økonomi- og indenrigsminister Margrethe Vestager (R) og SF's ny skatteminister, Holger K. Nielsen. - Jeg håber da, det her er startskuddet til nogle seriøse forhandlinger. Indtil nu har vi jo ikke hørt meget fra regeringen om vores budskab om, at vi vil have færre afgifter og flere arbejdspladser, sagde finansordfører Peter Christensen umiddelbart før forhandlingerne. Efter mødet kunne Peter Christensen konstatere, at Venstre og regeringen endnu er langt fra hinanden.",Mikael Rømer,Politik,2012-10-30T17:29:00+00:00,https://www.dr.dk/nyheder/politik/borgerlig-stoette-til-regeringen-uden-om-venstre,DR
Vold i nattelivet,"Knytnæver, skosnuder og en flaske blev brugt som våben i lørdagens natteliv i Midt- og Vestjylland.",Næveslag og spark i hovedet,"En flaske blev brugt som våben i Gravene i Viborg lørdag nat ved halv tre-tiden. Her slog en 21-årig mand fra Hvidovre en 24-årig mand fra Viborg i baghovedet, så han fik et ti-centimeter lang flænge. Den knuste flaske blev også brugt som stik-våben, hvorved den 24-årige fik sår i underlæben og i kinden. Endnu en mand fik stiksår i underarmen, da han forsøgte at lægge sig imellem. - Overfaldsmanden var prøveløsladt fra en voldsdom, oplyser vagtchef Kjeld Nedergaard fra Midt- og Vestjyllands Politi. Den 21-årige mand fra Hvidovre fremstilles i grundlovsforhør i løbet af søndagen. Også i Holstebro var der vold i bylivet lørdag nat. Her blev en 18-årig mand overfaldet ved toiletterne på spillestedet Kielgasten. Tilsyneladende uden grund. En 18-årig mand fra Holstebro slog først ofret i hovedet med knytnæveslag hvorefter han sparkede ham flere gange i hovedet og på kroppen. Politiet ved hvem gerningsmanden er, og regner med, at have han bag lås og slå  inden dagen er omme.",Morten Bergholt,Midt- og Vestjylland,2012-10-07T09:23:56+00:00,https://www.dr.dk/nyheder/regionale/midtvest/vold-i-nattelivet,DR
20-årig libaneser død efter overfald,"Københavns politi har anholdt en formodet gerningsmand, som vil blive sigtet for vold med døden til følge.",,"En 20-årig libaneser er mandag aften død af sine kvæstelser, efter at han i weekenden blev overfaldet i Tingbjerg i København. Det siger leder af drabsafdelingen ved Københavns Politi Hans Erik Raben til Ritzau. Lægerne på Rigshospitalet har siden overfaldet kæmpet for at redde den unge mands liv. Men klokken 20.45 døde han af hjertestop, lyder det fra drabschefen. Politiet har fanget en formodet gerningsmand. - Vi har arbejdet hele dagen og har anholdt en 18-årig mand af anden etnisk oprindelse end dansk, fortæller Hans Erik Raben til Ritzau. - Han vil blive sigtet for vold med døden til følge, tilføjer drabschefen. Den 20-årige libaneser blev natten til søndag fundet liggende blødende på et stisystem i Tingbjerg i København, hvor han tilsyneladende har været udsat for vold. Den unge mand havde fået svære skader i hovedet, og politiet mener, at han har været udsat for stump vold og adskillige slag. Det var en cyklist, som på vej hjem fra arbejde fandt den bevidstløse mand på stisystemet i det øde og tætbevoksede område i det nordvestlige København. Politiet var i første omgang usikre på, hvem manden var. Han blev fundet iført pyjamas-lignende bukser og en varm sweater uden id på sig. Senere fik ordensmagten identificeret manden, og de pårørende blev underrettet. En dommer skal tirsdag morgen tage stilling til, hvad der skal ske med den 18-årige mand, som politiet har anholdt. - Der vil blive begæret lukkede døre af hensyn til sagens opklaring, fortæller Hans Erik Raben, som ikke har yderligere kommentarer i drabssagen. /ritzau/",,Indland,2012-10-22T23:22:46+00:00,https://www.dr.dk/nyheder/indland/20-aarig-libaneser-doed-efter-overfald,DR
Felix Baumgartner opgiver rekordforsøg,,,,Lars Damgaard Nielsen/Pernille Holbøll,,,https://www.dr.dk/Nyheder/Artikler/2012/10/09/103844.htm?focusId=3549672,DR
Flere sigtelser mulige i sex-sag fra Ikast,Flere er mistænkt - og der kan komme flere sigtelser i sex-sagen fra FC Midtjyllands sportscollege i Ikast.,,"Flere er mistænkt - og der kan komme flere sigtelser i sex-sagen fra FC Midtjyllands sportscollege i Ikast. - Vi har sigtet fire 18 årige mænd i sagen på nuværende tidspunkt, og jeg kan ikke afvise, at der kommer flere sigtelser, siger Kell Svenningsen fra lokalpolitiet i Herning. De fire 18 årige mænd er alle spillere på FC Midtjyllands ungdomshold U-19. De er sigtet for samleje eller anden kønslig omgang med en mindreårig, nemlig en 14 årig pige. Men intet tyder på vold eller trusler, oplyser politiet. Ifølge direktør Claus Steinlein fra FC Midtjylland har de fire unge mænd fortalt, at pigen selv opsøgte dem på sportscollege. De troede alle, at pigen var over 15 år.",Lars Schelde,Midt- og Vestjylland,2012-10-29T09:47:45+00:00,https://www.dr.dk/nyheder/regionale/midtvest/flere-sigtelser-mulige-i-sex-sag-fra-ikast,DR
Analyse: Hver anden tror ikke på medierne,"Det står sløjt til med danskernes tillid til medierne. Faktisk tror halvdelen ikke på, at medierne gengiver korrekte historier.","For mange negative historier Medierne er ude af trit med danskerne Kun bilforhandlere, politikere og spindoktorer er værre Journalistrektor genkender problemerne","Tror du på, hvad du læser i avisen? Eller det, du ser i nyhedsudsendelserne? Nej, lyder svaret fra halvdelen af danskerne i en ny analyse af journalisters og mediers troværdighed. Analysen er lavet af Epinion blandt godt 1000 danskere på vegne af Radius Kommunikation. Og den viser, at sensationsjournalistikken med chok, skandaler og afsløringer fylder for meget i mediebilledet. Otte ud af ti adspurgte danskere mener, at journalister er for optagede af sensationshistorier. Og syv ud af ti danskere mener, at der er for meget fokus på negative historier og konflikter i medierne. Undersøgelsen viser også, at det står sløjt til med danskernes generelle tillid til medierne. Kun 14 procent af danskerne tror på, at det, der gengives i medierne, er korrekt. Halvdelen af danskerne (48 procent) er direkte uenige i, at medierne gengiver den korrekte historie. Og den slags koster på troværdigheden, siger administrerende direktør i Radius Kommunikation, Nicolaj Taudorf Andersen: - Den tabloide nyhedsjournalistik, hvor sensationer, konflikt og skandaler vejer tungere end væsentlighed, har kostet troværdighed både hos medier og journalister. Analysen viser tydeligt, at befolkningen har nået et mætningspunkt, hvad angår mediesensationer og skandaler, siger han. - Medierne er ganske enkelt ude af trit med danskernes ønsker. På en rangliste over 21 faggruppers troværdighed ligger journalister blandt de faggrupper, som danskerne stoler allermindst på. Kun bilforhandlere, politikere og spindoktorer har en lavere troværdighed end journalisterne. - Det kalder på en selvransagelse ude på redaktionerne. Meget nyhedsjournalistik foregår i dag på underholdningens præmisser, men danskerne efterspørger mere relevans og substans. Spørgsmålet er nu, hvordan medierne vil håndtere det skisma, siger Nicolaj Taudorf Andersen. Den manglende susbstans er et problem, og derfor har Journalisthøjskolen skruet op for fokus på blandt andet det område. Men en anden del af løsningen er, at journalisterne lægger selvhøjtideligheden på hylden, mener rektor på Danmarks Medie- og Journalisthøjskole Jens Otto Kjær Hansen: - Vi journalister skal blive bedre til at tage imod kritik, for det er noget, vi ikke har tradition for. Vi skal høre på de kritiske udsagn og igennem den dialog blive bedre til at udføre vores arbejde ordentligt, siger han til DR Nyheder.",Christine Hyldal/Jakob Andresen,Indland,2012-10-16T15:24:00+00:00,https://www.dr.dk/nyheder/indland/analyse-hver-anden-tror-ikke-paa-medierne,DR
Forsvarsministeren: Jeg har først set videoen i dag,"Forsvarsminister Nick Hækkerup afviser, at hans ministerium har kendt til dokumentation for mishandling af civile irakere under danskledet operation.",Ministeriet skal forsvare sig Tillid til undersøgelseskommission,"Den såkaldte Irak-video kommer som lidt af en overraskelse for forsvarsminister Nick Hækkerup. - Jeg har ikke haft kendskab til filmen. Men vi har for en uges tid siden haft en henvendelse i Forsvarsministeriet fra den pågældende officer, som nævner nogle af de ting, som fremgår af filmen, siger Nick Hækkerup. Forsvarsministeriet anklages for procesbedrageri i sagen om 11 civile irakere, der hævder at være blevet mishandlet under en dansk ledet operation i Irak i 2004. Advokaten Christian Harlang hævder, at Forsvarsministeriet har kendt til Irak-videoen længe. Men det tager forsvarsministeren med sindsro. - Sådan en retssag skal have det forløb, som en retssag skal have med de retsgarantier, der ligger ved domstolene osv. Christian Harlang skal selvfølgelig gøre sin sag gældende så godt som overhovedet muligt, og omvendt skal Forsvarsministeriet forsvare sig så godt som muligt, siger Nick Hækkerup. Det, der ikke kommer frem i den civile retssag, forventer forsvarsministeren, at Irak-kommissionen tager sig af. En kommission, som S-R-SF-regeringen har nedsat. - Det er noget af det materiale, der skal indgå i Irak-kommissionen - og hvor er det dog vigtigt og rigtigt, at kommissionen er nedsat, så vi kan få undersøgt den krig, der blev startet på et snævert grundlag, siger Nick Hækkerup. Men hvad er din reaktion på, at man vælger at se bort fra sådan en video af frygt for, at de danske styrker skal blive trukket hjem?- Det er jo det Irak-kommissionen skal undersøge. Det vigtige for mig er, at der er den åbenhed, som gør, at kritisable ting kommer frem, og at der bliver grebet ind over for det, siger forsvarsminister Nick Hækkerup.",Jens Norre,Politik,2012-10-18T11:52:00+00:00,https://www.dr.dk/nyheder/politik/forsvarsministeren-jeg-har-foerst-set-videoen-i-dag,DR
Sygeplejersker klæder hinanden af... på nettet,"Sygeplejersker får nu selv mulighed for at sammensætte den uniform, de skal have på til sommer. Det kan de teste på en virtuel kollega i cyperspace.",Selv sammensætte uniform,"Region Hovedstadens sygeplejersker får nu mulighed for at klæde hinanden af. Men der er hverken tale om et lummert tiltag fra ledelsen eller en tøjleg til julefrokosten. For det er kun en virtuel kollega i cyberspace, der skal klædes af og på, og formålet er, at personalet skal have mulighed for selv at sammensætte den uniform, som de skal trække i til sommer, skriver Frederiksborg Amts Avis. Der er nemlig hele 20 dele at vælge imellem, og det er medarbejderne selv, der bestemmer i hvilke af dem, de vil tage sig bedst ud, skriver Frederiksborg Amts Avis.",Anne Diklev Pallesen,København,2012-11-22T09:46:00+00:00,https://www.dr.dk/nyheder/regionale/hovedstadsomraadet/sygeplejersker-klaeder-hinanden-af-paa-nettet,DR
Sygeplejersker fotograferer deres arbejde,Dansk Sygeplejeråd har fået sygeplejersker til at fotografere deres daglige arbejdsopgaver. Det skal vise sygeplejerskernes værdigfulde fagligheder.,,"Sygeplejersker har et værdifuldt arbejde. Det vil Dansk Sygeplejeråd i Region Midtjylland gerne sætte fokus på, og derfor satte de i foråret elleve sygeplejersker til at fotografere deres kollegaer i arbejde. Billederne er nu blevet samlet i en bog. Meningen er, at få sygeplejerskerne til at reflektere over, hvad der er kernen i deres arbejde, forklarer Ditte Scharnberg, projektleder og redaktør på bogen. - Når sygeplejerskerne skal forholde sig til, hvad de vil fotografere, sætter det gang i en masse tanker og diskussioner om, hvad der er det specielle ved deres faglighed. Rigtig mange steder arbejder sygeplejersker sammen med andre faggrupper, og det er rigtig vigtigt at få fokus på, hvad man hver især bidrager med i de patientforløb, som er så vigtige for borgerne.Man får øje på helhedenEn af dem, der har taget billeder af sine kollegaer, er Maria Ehlert, der er sygeplejerske på rehabiliteringscentret Vikærgården i Aarhus. Ved at fotografere sit arbejde har hun fået reflekteret over, hvad det er, sygeplejersker kan - både ved at obeservere ting, hun rent faktisk kunne fotografere, og ting, hun ikke kunne indfange i et stillbillede. - Man får øje på, at der er mange ting man laver, som man egentlig ikke kan fastholde i et foto. Vi er selvfølgelig praktiske i vores fag, men vi er også meget kommunikative, så meget af det vi gør, kan slet ikke fotograferes. Man får pludselig helheden ind over, siger Maria Ehlert. Bogen ""Øjeblikke - sygeplejerskers hverdage fotograferet af sygeplejersker"" udkom tidligere på ugen.",Lise Thorsøe-Jacobsen,Østjylland,2012-11-09T06:06:00+00:00,https://www.dr.dk/nyheder/regionale/oestjylland/sygeplejersker-fotograferer-deres-arbejde,DR
Læger og sygeplejersker knokler,Produktiviteten på landets sygehuse er igen steget impoernede hurtigt,,"Personalet på de danske sygehuse løber stadig hurtigere, og leverer stadig flere behandlinger for færre skattekroner. Nye tal fra Sundhedsministeriet viser, at produktiviteten på landets sygehuse steg med 5,3 procent fra 2010 til 2011. Det er andet år i træk. Og i Region Nordjylland - der omfatter Sygehus Thy-Mors - voksede produktiviteten med hele 8,1 procent. Ligesom sundhedsminister Astrid Krag er regionernes formand, Bent Hansen fra Region Midtjylland, rigtig godt tilfreds med resultatet. -  Det danske sundhedsvæsen er en velsmurt maskine, der samtidig skaber kortere ventetid, færre genindlæggelser og lavere dødelighed på sygehusene, siger Bent Hansen. Men han advarer om, at man ikke fremover kan regne med at sygehusene i samme takt kan lave mere for stadig færre penge. ",Lars Schelde,Midt- og Vestjylland,2012-11-15T16:58:48+00:00,https://www.dr.dk/nyheder/regionale/midtvest/laeger-og-sygeplejersker-knokler,DR
Øjeblikke på arbejdet,"Til hverdag har hun fingre i skalpeller og tænger, men for en periode har operationssygeplejersken skiftet de instrumenter ud med et fotoapparat.",,"  Bogen ""Øjeblikke"" hvor 11 sygeplejersker har taget billeder af deres arbejde,  er et sjældent kig ind i sygeplejerskers hverdage sammen med patienter, borgere og kolleger på hospitaler, på hospice, i psykiatrien og inden for hjemmesygepleje, rehabilitering og sundhedspleje. En af de fotograferende sygeplejersker; operationssygeplejerske Bettina Stahl Søvang, anæstesiologisk afd., regionshospitalet Holstebro var på besøg hos Jesper Nygaard i vores morgenstudie:    ",Connie Aase Pedersen,Midt- og Vestjylland,2012-11-07T11:04:00+00:00,https://www.dr.dk/nyheder/regionale/midtvest/oejeblikke-paa-arbejdet,DR
Uge 46 nr 4 2012,"Apropos, almisse og kyndelmisse, det forkrænkelige.",,"Apropos, almisse og kyndelmisse, det forkrænkelige.",,Regionalt,2012-11-12T14:53:46+00:00,https://www.dr.dk/nyheder/regionale/uge-46-nr-4-2012,DR
Politiet efterlyser røver,"Midt og Vestsjællands politi, Lokalpolitiet i Roskilde, anmoder borgernes om hjælp til at identificere en røver.",,"Midt og Vestsjællands politi, Lokalpolitiet i Roskilde, anmoder borgernes om hjælp til at identificere en røver. Gerningsmanden var kunde i supermarkedet Føtex, Jernbanegade 3, 4000 Roskilde, torsdag den 1. november 2012 kl. 12.46. Han købte en pakke tyggegummi, hvorefter han forlod kassen. En varealarmen begyndte at bippe, og han løb herefter mod udgangen, hvor en Føtex-medarbejder, der havde stillet sig i vejen, pågreb ham. Gerningsmanden slog sig fri fra medarbejderen og løb herefter ud af supermarkedet. To Føtex-ansatte løb efter ham, men opgav forfølgelsen, da han råbende truede dem med at blive stukket ned. Gerningsmanden beskrives som: Mand, dansk, 20-30 år, 180-190 cm høj, lyst hår, arret i ansigtet som følge af akne, solariebrun, kort skæg, almindelig af bygning, måske ørering i højre øre. Han var iført en sort og grå stribet hue, lang grøn jakke, sort trøje, hvid T-shirt med sort mønster, grå håndværkerbukser med hvide pletter og ”håndværker-lommer” samt sorte kondisko med hvid sål. Røveren flygtede fra supermarkedet ud på busholdepladsen foran mod Roskilde station og tværs over nogle jernbanespor til parkeringspladsen ved Roskilde sygehus, Køgevej, hvor han forsvandt. Politiets eftersøgning af ham med flere patruljer gav ikke noget resultat. I supermarkedets vindfang fandt politiet senere hårfarve-pakning, som kunne være tabt af gerningsmanden. Politiet har ingen oplysninger om, hvad gerningsmanden i øvrigt kunne have stjålet i supermarkedet og dermed udløse varealarmen. Politiet anmoder om borgernes hjælp til identifikation, fordi efterforskning og tekniske spor ikke har kunnet identificere røveren. Gerningsmanden ville formentlig begå et butikstyveri, idet varealarmen gik i gang. Under flugten slår og truer han Føtex-personalet med vold i to tilfælde for at slippe af sted med stjålne varer, hvorfor sagen udvikler sig fra et butikstyveri til et røveri. Oplysninger i sagen kan gives til Lokalpolitiet i Roskilde, tlf. 46 35 14 48, eller til nærmeste politi på tlf. 114.",Sara Wiese Kristensen,Sjælland,2012-11-22T13:20:00+00:00,https://www.dr.dk/nyheder/regionale/sjaelland/politiet-efterlyser-roever-0,DR
DIN MENING: Vil du gå ned i løn for at beholde dit job?,,,,Trine Duemose K. Simonsen,,2012-11-21 00:00:00,https://www.dr.dk/nyheder/din-mening-vil-du-gaa-ned-i-loen-beholde-dit-job,DR
"DIN MENING: Skal ansatte, der ryger, sørge for at gemme sig?",,,,Malene Lembcke Petersen,,2012-11-12 00:00:00,https://www.dr.dk/Nyheder/Baggrund/2012/11/12/140529.htm?focusId=3523140,DR
Adoptionsforældre: OK at vi får tæsk nu,"En dokumentar om en adopteret pige har sat sindene i kog herhjemme. Forældrene står frem for at forhindre, at det samme kan ske for andre børn.","OK at vi får tæsk Har du erfaringer med adoption, som du gerne vil dele? Så skriv til DR Nyheder på","Historien om den fireårige Masho, der sammen med sin bror bliver adopteret af et dansk par, har sat sindene i kog herhjemme. I dokumentarfilmen, der blev vist i en forkortet udgave på TV2 mandag aften, ser man, hvordan de danske adoptionsforældre har store problemer med deres ældste datter, som ikke kan falde til efter adoptionen. Forældrene er efter filmen blev kritiseret hårdt på på de sociale medier, fordi folk mener, at forældrene virker egoistiske og følelselskolde. Og det kan moderen Henriette godt forstå, siger hun i et interview med BT. - Det kan godt være, at vi får nogle tæsk nu. Men det er der mange der gør, når de står frem med noget, siger hun til avisen. Hun forklarer, at familien vælger at stå frem, så andre adoptivbørn ikke skal gå igennem det samme. - Det er nødvendigt, at vi står frem. For mig er det blevet en hjertesag. Når der kommer sådan nogle børn op som vores lille datter, der er så dårlig psykisk, så skal der hjælp til med det samme, siger moderen, der også sender mange tanker til de biologiske forældre, som er ulykkelige og frustreret over at bortadoptere deres to yngste børn. - Tænk en skæbne for vores datter. Hun er blevet kastet rundt, lyder det fra Henriette. 1212@dr.dk.",Nikoline Vestergaard,Indland,2012-11-27T07:58:00+00:00,https://www.dr.dk/nyheder/indland/adoptionsforaeldre-ok-vi-faar-taesk-nu,DR
Verdensmester sprænger gassilo i knæ,Politiet venter 30.000 tilskuere til sprængningen af gassilo i Valby.,Modtog pris i Amsterdam Nu skal de vælte Danmarks næsthøjeste bygning Forventer mange tusinde tilskuere,"Det er ikke hr. Hvem-som-helst, der i dag klokken 12.01 skal stå i spidsen for sprængningen af det 108 meter høje blå gastårn i den københavnske bydel Valby. Det er nemlig en af verdens bedste sprængningseksperter, briten John M. Faulkner og hans kollega Robyn Rushforth fra firmaet Precision Demolition Company Ltd, der vil trykke på knappen. Det skriver SN.dk. De to eksperter har erfaring fra 17 lignende opgaver i Storbritannien, og de kan deres kram. Det blev også understreget i torsdags, da John Faulkner forlod forberedelserne af sprængningen i Valby for at deltage i konferencen ""World Demolition Summit 2012"" i Amsterdam. Her modtog han prisen: ""Explosive Demolition Award 2012"". Det lyseblå gastårn er Danmarks næsthøjeste bygning kun overgået af sygehuset i Herlev. Tårnet, der består af 1800 ton jern, blev indviet i 1967. /Nyheder/Indland/2012/11/03/1103135759.htm Til selve sprængningen bliver der brugt 50 kilo sprængstof, hvilket vil få beholderen til at styrte mod jorden, som når man fælder et træ, og lande på en fodboldbane ved siden af. Det forventes, at omkring 30.000 vil overvære gasbeholderens fald. Når tårnet ligger sikkert på banen, går entreprenørfirmaets folk i gang med at klippe det i mindre stykker. Det sker med gravkøer, der er påmonteret gigantiske metalsakse. Tilbage i maj i år fandt en lignende begivenhed sted, da to højhuse i Rødovre, Ruskær og Agerkær på henholdsvis 13 og 15 etager, blev jævnet med jorden. Disse sprængninger forløb succesfyldt. Her var det den skotske sprængningsekspert William Sinclair, der stod for nedrivningen. /ritzau/",,Indland,2012-11-04T08:35:00+00:00,https://www.dr.dk/nyheder/indland/verdensmester-spraenger-gassilo-i-knae,DR
Barfoed laver gerne finanslovaftale uden V,K-formanden glæder sig over lighedspunkterne med DF og lægger gerne stemmer til en finanslov uden Venstre.,V ikke afgørende,"De konservatives formand, Lars Barfoed, vil ikke afvise at lande en aftale med regeringen og Dansk Folkeparti om en finanslov for 2013. - Jeg skal jo bare have et andet parti i Folketinget med, og jeg ser da store sammenfald med det, Venstre siger, og det Dansk Folkeparti siger. Så mon ikke det kan lade sig gøre, siger han på vej ind til forhandlinger med finansminister Bjarne Corydon (S) fredag i Finansministeriet. De krav, som Lars Barfoed og Det Konservative Folkeparti har med til mødet, ligner på mange områder de ni forslag, som Dansk Folkeparti havde med på torsdagens møde med finansministeren. Der er dog ikke tale om nye krav fra Lars Barfoed, der glæder sig over, at de to partier er enige på flere områder. - Det er ikke nye punkter. Det er en del af det bruttokatalog, som vi fremlagde for regeringen for noget siden, siger han. Det Konservative Folkeparti vil arbejde for, at der skal mere perspektiv på erhvervspolitikken og derved sikrer konkurrenceevnen i Danmark og skabe flere arbejdspladser. - Det jeg fokuserer på, det er, at vi skal bruge finansloven til at skabe flere arbejdspladser i Danmark. Det er det vigtigste, siger Lars Barfoed. Om Venstre er med i en samlet finanslovaftale, er ikke afgørende for Det Konservative Folkeparti. - Det er jo først og fremmest regeringen, der må vurdere, hvem de mener, de kan lave en aftale med. Jeg fokuserer på, at deltager Det Konservative Folkeparti i en finanslovaftale med regeringen, så er det indholdet, der er afgørende, siger Lars Barfoed. /ritzau/",,Politik,2012-11-02T15:24:00+00:00,https://www.dr.dk/nyheder/politik/barfoed-laver-gerne-finanslovaftale-uden-v,DR
Venstre: Ministeren kan selv redde Femernforbindelsen,"Det er noget pjat, når transportministeren truer med, at Femernforbindelsen alligevel ikke bliver til noget. Det mener Venstre. ",V: Ministeren kan bare starte undersøgelser,"Venstre er med, og transportminister Henrik Dam Kristensen (S) kan invitere på kaffe og forhandlinger, hvis han er nervøs for Femernforbindelsen. Det siger Venstres trafikordfører Kristian Pihl Lorentzen, efter ministeren har udtrykt bekymring for det store projekt, der skal forbinde Tyskland og Danmark. - Lige nu ligger bolden hos regeringen, så hvis det haster, må transportministeren åbne forhandlingerne igen. Vi er klar, siger Venstres trafikordfører Kristian Pihl Lorentzen. Henrik Dam Kristensen er nervøs for, at tidsplanen i byggeprojekterne skrider. Men faktisk bestemmer ministeren selv, hvor travlt politikerne skal have, mener Venstre. De såkaldte VVM-undersøgelser, som blandt andet analyserer miljøet og naturen forud for byggerier, kan sættes igang med det samme, siger Kristian Pihl. Undersøgelserne er nemlig meget omfattende og tager op mod to et halvt år. - Hvis ministeren har så travlt, kan vi da bare igangsætte VVM-undersøgelserne med det samme. Vi er jo enige om, at broen skal bygges, og undersøgelserne skal jo laves, ligegyldigt hvordan broen ender med at blive finansieret.",Mette Mayli Albæk og Janne Villadsen,Politik,2012-11-21T14:21:31+00:00,https://www.dr.dk/nyheder/politik/venstre-ministeren-kan-selv-redde-femernforbindelsen,DR
Venstre mister pengeindsamler,"Formanden for Den liberale Erhvervsklub gennem 14 år, Fritz Schur, træder tilbage på Venstres landsmøde i Herning",,"Venstre  siger farvel til erhvervsmanden Fritz Schur som pengeindsamler til partiet. Efter aftale træder Firtz Schur tilbage som formand for Den Liberale Erhvervsklub, der skaber kontakt mellem Venstre og erhvervslivet, og samtidig samler penge ind til Venstre. Partisekretær Claus Søgaard-Richter oplyste i formiddag på landsmødet i Herning, at Venstre vil etablere nogle regionale erhvervsklubber. Han kunne også fortælle, at Venstre har hårdt brug for penge. Partiet har underskud efter at have brugt 32 millioner kroner på sidste års valgkamp. Fritz Schur har været formand for erhvervsklubben i 14 år. Han er i dag bestyrelsesformand i bl.a. SAS, DONG og Post Danmark.",Lars Schelde,Midt- og Vestjylland,2012-11-17T10:59:12+00:00,https://www.dr.dk/nyheder/regionale/midtvest/venstre-mister-pengeindsamler,DR
Hvalpesygen ved at være udryddet,"Hvalpesygen blandt mink er ved at være udryddet: Minkene bliver nemlig aflivet og pelset. Resten bliver gen-vaccineret, og det er meget nødvendigt.",Meget vigtigt at genvaccinere Vaccinen er billig - skindet er dyrt,"Hvalpesygen, der har hærget blandt de midt- og vestjyske minakavlere, er ved at være afblæst - af naturlige årsager: Næsten alle mink bliver nemlig aflivet og pelset her i pelsningssæsonen. Og resten af minkene skal genvaccineres. Men det er vigtigt, at de mink, der udvælges til forældre efter pelsnings-sæsonen, bliver genvaccineret. Det fortæller dyrlæge Leif Sohnemann fra Ringkøbing Dyreklinik. Og formanden for Holstebro-egnens Pelsdyravlerforening, Lars Nielsen fra Bækmarksbro tilføjer, at en vaccination koster 2,67 kroner, mens et skind kan indbringe 500 kroner på pelsauktionen. - Så det er dumt at spare den ekstra vaccination væk, siger Lars Nielsen.",Steen Færgemand,Midt- og Vestjylland,2012-11-15T06:47:54+00:00,https://www.dr.dk/nyheder/regionale/midtvest/hvalpesygen-ved-vaere-udryddet,DR
SF-byrådsmedlem går i protest mod dagpenge-kurs,"Byrådsmedlem forlader SF i protest mod partiets ""nedskæringskurs"" og nej til kamp for længere dagpengeperiode.",Var glad for det lokale samarbejde,"Regeringspartiet SF mister nu et byrådsmedlem, der forlader partiet i protest mod den ""nedskæringskurs"", som SF ifølge byrådsmedlemmet fører. Det er byrådsmedlem Kasper Fuhr Christensen fra Randers, der nu vender ryggen til sit parti. - Som en del af regeringen er SF slået ind på en nedskæringskurs, hvor velfærden er under angreb. Det vil jeg ikke være en del af, siger han. Kasper Fuhr Christensen oplyser, at han har været glad for det lokale samarbejde i SF. - At jeg forlader SF handler alene om, at jeg ikke vil være med til at blåstemple de store forringelser af velfærden, som regeringen har gang i, forklarer han. Udslagsgivende for Randers-SF'eren beslutning var, at skatteminister Holger K. Nielsen fra partiet forklarede, at SF ikke vil slås for en længere dagpengeperiode. - Da blev det klart for mig, at jeg ikke længere kunne forsvare at være medlem af SF, siger Kasper Fuhr Christensen. Som resultat af hans løsrivelse fra SF bliver Kasper Fuhr Christensen nu løsgænger i byrådet i Randers. /ritzau/",,Politik,2012-11-17T16:54:00+00:00,https://www.dr.dk/nyheder/politik/sf-byraadsmedlem-gaar-i-protest-mod-dagpenge-kurs,DR
Piloter: Det er vores endelige tilbud,"Det udspil, de tre pilotforeninger netop er kommet med, er deres endelige udspil. Der kommer ikke mere, siger piloternes formand.",Skærer omkostninger med 25 procent - Vi imødekommer til fulde SAS-krav,"Piloterne i SAS har for kort tid siden præsenteret SAS-ledelsen for et nyt udspil, som ledelsen nu sidder og kigger på. Ifølge de danske SAS-piloters formand er det nu knald eller fald. - Det er vores endelige tilbud. Der kommer ikke mere, siger Lars Bjørking til DR Nyheder. Der er tale om et samlet udspil fra SAS-piloterne i alle tre skandinaviske lande. Lars Bjørking oplyser til DR Nyheder, at de nordiske pilotforeninger er gået med til at skære omkostningerne på løn- og arbejdstid ned med samlet 25 procent. Piloterne skal i gennemsnit gå 10 procent ned i løn og produktiviteten sættes i vejret med 15 procent. - Derudover er vi helt enige med bestyrelsen i SAS om den store knast, der har været pensionsområdet, siger Lars Bjørking og tilføjer: - Vores tilbud imødekommer til fulde SAS-ledelsens økonomiske krav. Hvis SAS siger nej, må det være fordi, bestyrelsen har en anden agenda, f.eks. at de vil rekonstruere selskabet, siger Lars Bjørking. SAS har endnu ikke kommenteret piloternes udspil. Tidligere i dag blev piloternes første udspil skudt ned af SAS-ledelsen.",Morten Frandsen,Penge,2012-11-18T16:07:00+00:00,https://www.dr.dk/nyheder/penge/piloter-det-er-vores-endelige-tilbud,DR
Lærerformand vil gøre skoler selvejende,Anders Bondo Christensen er åben for at gøre folkeskolerne til selvejende institutioner. Han har tidligere modsat sig ideen.,Udspil til folkeskolereform Færre penge til administration Skolelederne afviser,"Formanden for Danmarks Lærerforening, Anders Bondo Christensen, erklærer sig nu åben for at gøre folkeskolerne til selvejende institutioner. Det siger han i et interview med månedsmagasinet Mandag Morgen Navigation. Det vil i praksis betyde, at kommunalbestyrelserne og Kommunernes Landsforening vil miste indflydelse over skolerne. Udmeldingen fra Anders Bondo Christensen kommer netop som børne- og undervisningsminister Christine Antorini er ved at forberede regeringens udspil til en ny folkeskolereform. Da Lars Løkke Rasmussen under den seneste valgkamp pludselig lancerede en ide om at gøre folkeskolerne til selvejende institutioner, var Bondo hurtig til at afvise den. Han kaldte forslaget ""dybt useriøst"". - Jeg kunne godt forestille mig, at vi på skoleområdet laver en hybrid model, hvor skolerne bliver selvejende og får tilskud pr. elev, og at der så kommer et kommunalt råd, som man kan konsultere løbende, siger han. Anders Bondo Christensen mener, at folkeskolerne som selvejende institutioner er ifølge ham selv, at omkostningerne til administration i det danske skolesystem er langt højere end i de fleste andre vestlige OECD-lande. Han tror, at folkeskolerne som selvejende institutioner kan spare penge til administration af skolerne og frigøre flere penge til undervisning, hvis man gør op med den kommunale skoleadministration og gør skolerne selvejende ligesom gymnasierne er blevet det. Formanden for de danske skoleledere, Anders Balle, er dog ikke umiddelbart begejstret for ideen om at gøre skolerne selvejende, og han vil gerne bevare folkeskolen: - Vi kan ikke have 1300 skoler, der kører i alle mulige retninger. Den danske folkeskole skal bevares, for den har en samfundsmæssig opgave og er grundlaget for demokratiet og fællesskabet, siger han til Mandag Morgen. Formanden for KL's Børne- og Kulturudvalg, Jane Findahl, afviser tanken om folkeskolerne som selvejende. - Det synes jeg er en rigtig dårlig ide, fordi folkeskolen står over for store udfordringer, som handler om, at alle børn skal lære mere, og vi har en meget stor inklutionsdagsorden og en meget stor digitaliseringsdagsorden, siger Jane Findahl til DR Nyheder.",Hilmar Vester,Indland,2012-11-05T05:04:00+00:00,https://www.dr.dk/nyheder/indland/laererformand-vil-goere-skoler-selvejende,DR
Biskop: Helt fint med Medina-klokkespil,"Peter Skov-Jakobsen, biskop ved Københavns Stift, synes, det er muntert og sjovt, at der spilles moderne popsange fra kirketårnet af Vor Frelser Kirke.",Biskoppen hylder munterhed Ikke nyt med populærkultur i kirken,"Forestil dig, at du går rundt på Christianshavn i hovedstaden. Pludselig kan du høre et klokkespil komme fra Vor Frelser Kirkes tårn, og hov, lyder det ikke utroligt bekendt? Var det ikke lige det samme Medina-hit, som radioen spillede i morges? Jo, det kan det snildt være, for når klokkenisten i Vor Frelsers Kirke sætter sig bag klokkespillet i kirketårnet, er det langtfra kun kirkemusik, der spilles. Men når kirken spiller Medina, børnesange eller Michael Jackson, er det en misforstået leflen for populærkulturen, som kirken ikke vinder på, udtaler musikekspert Henrik Marstal i Kristelig Dagblad i dag. Peter Skov-Jakobsen, der er biskoppen ved Københavns Stift, er ikke enig. For hvad er der nu galt med lidt munterhed, spørger biskoppen. - Jeg er helt sikker på, at klokkenisten derude gør sig store overvejelser om, hvad han skal spille. Og at der sådan kommer lidt munterhed og humor ned ovenfra, synes jeg er meget passende, siger han til DR Kultur og fortsætter: - Det er da dejligt, at der pludseligt kommer noget skævt og sjovt i københavnerhverdagen, som man måske ikke lige havde regnet med skulle komme oppe fra det tårn. Og så længe der ellers bliver passet godt på musikken og der bliver spillet godt, er det jo fint. Men hvad har populære sange med for eksempel Medina med kirken at gøre? - Hvis man ser tilbage i kirkehistorien, så kan man se, at kirken ofte har været ude i populærkulturen. Det har jo faktisk været der, hvor kirken altid var allermest populær. Nogle af de salmemelodier, vi har nu, var engang dansemelodier. Det kan man også mærke, for man kan næsten ikke sidde stille, når man synger dem, siger biskoppen. Klokkespillet i Vor Frelsers Kirke spiller automatisk en lille melodi hver time fra morgen til midnat, mens der om torsdagen spilles en halv times blandede bolcher af både kirkemusik og mere moderne sange. - Hvis der kommer et smil på læben af folk en dejlig hverdag i København, så gør det vel ikke noget, slutter Peter Skov-Jakobsen.",Marie Ravn Nielsen,Kultur,2012-11-08T12:14:00+00:00,https://www.dr.dk/nyheder/kultur/biskop-helt-fint-med-medina-klokkespil,DR
Finanslovforhandlinger: Ny aftale om grøn omstilling og bedre banegårde,"Det skal gøres mere attraktiv at køre med tog, mener regeringen. Derfor har de indgået en aftale med Enhedslisten om blandt andet 25 millioner kroner til elevatorer og ramper på landets banegårde.",Bedre banegårde,"Regeringen har sammen med Enhedslisten besluttet at bruge 1,7 milliarder kroner på grønne initiativer i forbindelse med næste års finanslov, erfarer TV 2. Pengene skal blandt bruges til at elektrificere jernbanen mellem Køge og Næstved, der skal etableres et grønt iværksætterhus og fødevareindustrien får støtte til grøn omstilling. Ifølge TV 2s oplysninger er planen, at de 1,7 milliarder kroner bruges over de kommende år. Således vil arbejdet på jernbanen ske i perioden 2013-2018. Af den samlede sum på 1,7 mia. kr. er den ene milliard allerede sat af i det nationale budget, men først nu er det konkret besluttet, hvad penge skal bruges på. De øvrige 700 millioner kroner er nytilførte midler. Planens øvrige initiativer indeholder desuden 15. millioner kroner til energirenovering af offentlige bygninger, 150 millioner kroner til en grøn kautionsordning og 40 millioner kroner til en grøn omstillingsfond. Desuden en bevilling på 25 millioner kroner, der skal gøre det mere attraktivt at køre med tog - blandt andet ved at forbedre adgangsvejene til landets banegårde med elevatorer og ramper.",Lærke Hviid Lytken,Politik,2012-11-10T18:16:32+00:00,https://www.dr.dk/nyheder/politik/finanslovforhandlinger-ny-aftale-om-groen-omstilling-og-bedre-banegaarde,DR
Næstved snublede i Roskilde,"Næstved mistede et skridt i toppen af 2. division, da holdet tabte efterårets sidste kamp i Roskilde. Dermed overvintrer Næstved på rækkens tredjeplads.",,"Næstved mistede et skridt i toppen af 2. division, da holdet i efterårets sidste kamp tabte 1-2 i Roskilde. Domkirkebyens Emil Nielsen scorede to gange i første halvleg inden Næstved-veteranen Anders Clausen reducerede et kvarter før tid. Nederlaget betyder, at Næstved overvintrer på rækkens tredjeplads. Hvidovre topper divisionen foran Helsingør. Nede midt i tabellen tabte Nordvest FC på eget græs 1-2 mod B 1908, mens Lolland-Falster Alliancen var på besøg i Rødovre og spillede 3-3 mod Avarta. Falstringerne var ellers foran 3-1 ved pausen. Endelig vandt Svebølle bundkampen mod Fremad Amager. I Sundby Idrætspark hentede vestsjællænderne tre tiltrængte point med en sejr på 3-1.",Kim Palm,Sjælland,2012-11-05T05:56:10+00:00,https://www.dr.dk/nyheder/regionale/sjaelland/naestved-snublede-i-roskilde,DR
Danske sygeplejersker: Menneskeligheden er på vej ud,Ifølge Dansk Sygeplejeråd er sygehusene ved at blive alt for effektive.,Mange fejl og fagligt uforsvarligt,"Sygehusene i Danmark er effektive. I år bruger de en millard kroner mindre end forventet og er tre procent mere effektive end sidste år. Det viser en foreløbig opgørelse fra Dansk Regioner. Men ifølge sygeplejerskerne, er sygehusene ved at blive FOR effektive. - Det ser fint ud på overfladen at de økonomiske tal er sådan, men det som patienter, pårørende, sygeplejersker og andet sundhedspersonale får øje på er bagsiden af medaljen. I iveren efter at være så effektive og produktive som muligt, der er vi ved at sætte menneskeligheden i sundhedsvæsenet over styr, siger Dorte Steenberg, som er næstformand i Danmarks Sygeplejeråd. Ifølge Dorte Steenberg er der mange eksempler på, hvad effektiviteten gør ved sundhedssystemet. - Patienter og pårørende kommer med beretninger, hvor de beskriver, hvordan der ikke er tid til at give mad og drikke til svært syge patienter, at der ikke er sat ordentlig tid af til samtale med døende patienter, at patienter bliver sendt hjem midt om natten uden nogen til at tage imod dem derhjemme eller i hjemmesygeplejen i kommunerne og så videre og så videre, fortæller hun til DR Nyheder. Dorte Steenberg fortæller at effektiviteten koster på andre områder. - Det sygeplejersker først og fremmest reagere på det er, at det arbejde de udfører langt fra altid er det man kan kalde fagligt forsvarligt. Det i vil sige, der bliver for mange komplikationer hos patienterne. Det betyder at patienter bliver genindlagt og der opstår alt for mange komplikationer til de sygdomme patienterne i forvejen har. Det er ikke sjovt at kigge på, når man gerne vil gøre sit arbejde ordentligt, siger hun. Hvordan kan man opnå et kompromis, hvor man både har styr på økonomien, de grundlæggende værdier og får behandlet flere? - Først skal man erkende, at der også er en bagside af den her medalje og tage debatten. Dernæst så skal man sætte sig nogle mål for, hvad det er vi gerne vil med vores offentlige sundhedsvæsen. Og hvordan kan vi så opnå det. Og så drejer det sig selvfølgelig om, at vi også bliver nødt til at tale normeringer og videreuddannelse af sygeplejersker. For vi kan ikke udvikle et sundhedsvæsen uden veluddannet personale og gode normeringer, mener Dorte Steenberg.",Lars Damgaard Nielsen,Indland,2012-12-22T15:49:00+00:00,https://www.dr.dk/nyheder/indland/danske-sygeplejersker-menneskeligheden-er-paa-vej-ud,DR
Sygehusene har sparet en milliard kroner,De danske sygehuse har øget antallet af behandlinger og samtidig sparet en milliard kroner i 2012.,Ros til personale og ledelse Besparelse ikke kun positiv,"Regionerne har brugt en milliard kroner mindre end forventet på at drive de danske sygehuse i år, samtidig med at antallet af behandlinger er steget, og patienternes ventetid er faldet. Det viser en opgørelse over regionernes forventede regnskab på sundhedsområdet, som Danske Regioner har udarbejdet, skriver Politiken. - I 2008 strejkede sygeplejerskerne for at få en lønforhøjelse på 15 procent. I dag er lønstigningerne tæt på nul, og de ansatte producerer mere på sygehusene, siger Bent Hansen (S), der er formand for Danske Regioner. - Personalet har virkelig bidt tænderne sammen. Det fortjener de stor ros for. Og vores ledelser har været gode til at udpege områder med muligheder for at effektivisere, siger regionsformanden til avisen. At regionerne ikke blot holder budgetterne, men bruger færre penge, end de har fået lov til, tilskriver Bent Hansen ikke mindst den budgetlov, som blev vedtaget under den tidligere VK-regering. Den skulle tvinge kommuner og regioner til at holde deres budgetter. - Vi er meget opmærksomme på, at vi ikke overskrider budgetterne, for så får vi en bod, siger han. I sygeplejerskernes fagforening, Dansk Sygeplejeråd, mener man dog ikke, at det kun er positivt, at regionerne har et overskud på en milliard kroner i år. - Det er dejligt, at regionerne er gode til at drive hospitalerne, siger næstformand Dorte Steenberg til Politiken. - Men en milliard er mange penge, som kunne være brugt til at forbedre hverdagen for de ansatte med et bedre arbejdsmiljø, bedre normeringer og mere videreuddannelse, siger hun. Bent Hansen vil ikke afvise, at man nogle steder er gået for hårdt til den med effektiviseringer. - Men de tilbagemeldinger, vi får, er, at vi ikke har øvet vold mod arbejdsmiljøet, siger han til avisen. /ritzau/",Casper Henriques,Indland,2012-12-22T00:11:00+00:00,https://www.dr.dk/nyheder/indland/sygehusene-har-sparet-en-milliard-kroner,DR
Sygeplejersker kommer ambulancen i forkøbet,"Et forsøg med hjemmesygeplejersker, som rykker ud til nødstedte borgere, bliver nu bredt ud til flere dele af Varde Kommune.",Skaber tryghed Vil presse regionen,"Sygeplejersker rykker snart ud i Agerbæk ved Varde. I et år har hjemmesygeplejersker i Tistrup i Varde Kommune rykket ud før ambulancen for at yde førstehjælp, når en borger er i nød. Og det forsøg bliver altså nu udvidet til Agerbæk, så en stor del af det område, hvor ambulancen er længst om at nå ud, er dækket af sygeplejerskerne. Det er en model, der god mening i, så længe nogle steder i kommunen har for lang udrykningstid, mener formanden for Social- og Sundhedsudvalget i Varde Kommune, Erik Buhl (V). - Det betyder, at vores folk er der og er klar til at håndtere situationen, fordi de er professionelle ud i det her. Det er med til at give en tryghed for borgerne, siger han. Men det betyder ikke, at arbejdet for at få kortere udrykningstid for ambulancerne i området bliver stoppet. - Vi vil selvfølgelig gerne have korte udrykningstid. Vi laver en tæt opfølging over det næste år, for at se, hvor meget pres vi kan lægge på regionen. Så det her er en mellemløsning, som vi er glade for, fordi det er bedre end det, vi har i dag, fortæller Erik Buhl.",Steffen Nielsen,Syd- og Sønderjylland,2012-12-18T16:54:30+00:00,https://www.dr.dk/nyheder/regionale/syd/sygeplejersker-kommer-ambulancen-i-forkoebet,DR
Medom vil give mere til kvindefagene i sundhedssektoren,"Sygeplejersker, SOSU-hjælpere og assistenter skal have en højere løn.Det mener i hvert fald sundheds- og omsorgsrådmand i Aarhus, Thomas Medom.",Pres på regeringen Afgørende opgaver bør honoreres Hårde job Håber på debat,"Sygeplejersker, SOSU-hjælpere og assistenter skal have en højere løn. Det mener i hvert fald de to øverste ansvarlige for sundhedsområdet i Aarhus og København, Thomas Medom og Ninna Thomsen. Derfor opfordrer de nu regeringen til at lægge pres på for at de såkaldte varme hænder får mere i løn ved de kommende offentlige overenskomstforhandlinger, fortæller rådmand i Aarhus, Thomas Medom. - Når man får 21.000 kroner om måneden, så har man altså en meget lav løn. Samtidig kan vi se, at mange af de fag i sundhedssektoren, hvor der er flere mænd - f.eks. læger - har en gennemsnitsløn på omkring 80.000 kroner om måneden, siger Thomas Medom. Han hæfter sig ved at den meget store ulighed betyder, at det er svært at tiltrække dygtige medarbejdere. - Og det er altså en af de helt afgørende kerneopgaver i velfærdsamfundet, som de her mennesker løfter. Thomas Medom er gået sammen med sundhedsborgmesteren i København, Ninna Thomsen, i sit forsøg på at hæve lønnen for SOSU-hjælpere og assistenter. - Vi er de to største arbejdsgivere i Danmark for de her personalegrupper. Vi møder dem hver eneste dag, og kan se hvor hårdt de knokler. Der er tale om hårde job - både fysisk og mentalt, så vi har begge to en meget stærk oplevelse af, at de fortjener at blibe belønnet langt højere, end de gør i dag. Han håber, at de to SFeres udspil kan være med til at starte en debat om den ulige lønudvikling mellem mande- og kvindefag. - Vi ved godt, at det er krisetider, men man kan sagtens skrue en model sammen nu, som formindsker løngabet i stedet for bare at se til, at det vokser.",Gitte Kvist,Østjylland,2012-12-19T13:20:01+00:00,https://www.dr.dk/nyheder/regionale/oestjylland/medom-vil-give-mere-til-kvindefagene-i-sundhedssektoren,DR
Mindre tid til patienter: Sygeplejersker bruger mere tid bag skrivebordet,"Patienter på landets hospitaler ser mindre til sygeplejerskerne. På fire år er sygeplejerskernes tidsforbrug på dokumentation og registrering steget med 14 procent, viser en ny undersøgelse fra Dansk Sygeplejeråd.","Abstinensskema, diarréskema, resuméark.... Tidsspilde Tror ikke på mindre dokumentation","Sygeplejerskerne på landets hospitaler bruger mere tid på at udfylde skemaer og skrive journaler. En ny undersøgelse, som Dansk Sygeplejeråd har lavet sammen med Megafon, viser at sygeplejerskerne i gennemsnit 99 minutter om dagen på papirarbejde. I 2008 brugte sygeplejerskerne kun 87 minutter om dagen. Samtidig viser undersøgelsen, at en fjerdedel af papirarbejdet, ifølge sygeplejerskerne selv, er unødvendigt. - Det er et stort problem, for den tid, man bruger på unødvendig dokumentation, går fra den kontakt og tid, man har til patienten og de pårørende. Og sygepleje handler jo netop om kontakten til patienten, siger formand for Dansk Sygeplejeråd, Grethe Christensen. På Hvidovre Hospitals gastromedicinske afdeling er sygeplejerske Tina Nissen frustreret over de mange skemaer, der skal udfyldes, hver eneste gang en patient bliver indlagt. - Vi skal lave ordinationsark, resuméark, abstinensskema, diaréskema, informationsark, remser Tina Nissen op. Hun er især irriteret, når de samme oplysninger skal registreres i flere forskellige skemaer, og når både sygeplejerskerne og lægen bruger tid på at spørge patienterne om præcis de samme ting. Hun ærgrer sig også over, at hun skal bruge tid på at undersøge unge og rørige patienter for tryksår og risiko for fald i hjemmet. - Jeg har været sygeplejerske i 25 år, og jeg kan se en udvikling, hvor der kommer mere og mere papir og computerarbejde. - Det er tidsspilde. Jeg ville hellere bruge mere tid på patienterne i stedet for, siger hun. Region Hovedstaden erkender, at der forekommer dobbeltdokumentation. Men langt det meste dokumentation er nødvendig både for patienternes sikkerhed, og for at sygeplejerskerne kan dokumentere deres arbejde, siger regionsdirektør Helle Ulrichsen. - For patienternes skyld skal der stå i journalen, hvad de har været ude for, så der ikke bliver tvivl om, hvad der er blevet lavet eller gjort ved patienten. Og jeg tror ikke, at fremtiden kommer til at byde på mindre dokumentation, for vi får mere og mere komplekse patientforløb, som vil kræve mere og mere dokumentation, siger hun. Sundhedsminister Astrid Kragh siger til DR, at hun vil gøre op med overflødigt dokumentationsarbejde, der stjæler tid fra patienterne, og at hun i fællesskab med Regionerne og Dansk Sygeplejeråd vil forsøge at få afskaffet unødige regler og meningsløse registreringer.",Martin Torpe,Indland,2012-12-13T20:00:00+00:00,https://www.dr.dk/nyheder/indland/mindre-tid-til-patienter-sygeplejersker-bruger-mere-tid-bag-skrivebordet,DR
Mange føler sig ensomme i december,"Julemåneden kan være ekstra svær at komme igennem, hvis man føler sig udenfor og alene.",Julemåned kan være svær komme igennem Nye brugere kommer til,"December er for de fleste lig med hygge og sociale jule-arrangementer. Men det er ikke alle, der er inviteret med til festerne. Derfor kan julemåneden være svær at komme igennem, hvis man føler sig ensom. - Vi får flere henvendelser om besøgsvenner netop nu. Når andre julehygger, så er det er ensomt at sidde alene, siger Charlotte Pedersen fra besøgstjenesten under Røde Kors i Haderslev. Også hos Ventilen i Esbjerg, som er et mødested for ensomme unge, kommer der flere nye brugere for tiden. - December er en måned med meget fokus på socialt samvær og hygge. For eksempel kan man se på Facebook, hvordan folk lægger billeder ud fra julefrokoster, skøjeture og hyggestunder med venner og familie, siger projektleder på Ventilen i Esbjerg Marie Bruun Paulsen. - Og er man ikke med til den slags ting, så føler man sig ekstra udenfor netop nu, siger Marie Bruun Paulsen.",Stine Mie Kristiansen,Syd- og Sønderjylland,2012-12-04T06:35:00+00:00,https://www.dr.dk/nyheder/regionale/syd/mange-foeler-sig-ensomme-i-december,DR
25-årig fængslet efter masseslagsmål på Strøget,Mand behandles på Rigshospitalet for knivstik i låret. Mistænkt knivstikker er anholdt med to knive på sig.,Mistænkt anholdt Kendt af politiet,"Et masseslagsmål natten til lørdag i det indre København kunne være endt dødeligt, da en af slagsbrødrene trak en kniv under nævekampen. En af de involverede er indlagt på Rigshospitalet til behandling for to dybe knivstik i baglåret. En mand på 24 år blev kort efter slagsmålet anholdt i nærheden og sigtet for grov vold. Han blev lørdag fremstillet i grundlovsforhør, hvor dommeren fandt politiets mistanke mod ham så velbegrundet, at han blev varetægtsfængslet frem til den 3. januar. - Manden havde to knive på sig, og han har skader, der godtgør, at han har noget med sagen at gøre, siger den centrale efterforskningsleder Sajjad Haider, Københavns Politi. Både ofret, der er 25 år, og den formodede gerningsmand er kendt af politiet i forvejen. Politiet har endnu ikke en forklaring på, hvad der udløste tumulten. /ritzau/",Ritzau,Indland,2012-12-08T14:42:16+00:00,https://www.dr.dk/nyheder/indland/25-aarig-faengslet-efter-masseslagsmaal-paa-stroeget,DR
Færre deltidsansatte i regionerne,"Danske regioner vil gøre op med den deltidskultur, som hersker i regionerne. Forslaget har både gode og dårlige sider, da nogle selv ønsker at arbejde deltid","En ret, men ikke pligt","Næsten 2.500 af de knap 6.000 ansatte på Sydvestjysk Sygehus og Sygehus Sønderjylland er deltidsansatte. Og det er en generel tendens i regionerne, at der er en høj andel af deltidsansatte. Derfor ønsker regionerne nu et opgør med deltidskulturen, og i følge et politisk forslag skal alle stillinger slås op som fuldtidsstillinger fra 2014. Kredsformand for Dansk Sygeplejeråd i Sydjylland, bakker op om forslaget, men han har dog stadig sine bekymringer ved forslaget. - Der, hvor jeg kan være bekymret, er, hvis man ikke samtidig arbejder med at forbedre vores arbejdsvilkår. Jeg møder desværre sygeplejersker, som vælger deltidsjob, fordi jobbet som fuldtidsansat er for hårdt, siger John Christiansen. Han understreger, at det skal være en ret for sygeplejersker, at de kan få sig et fuldtidsjob, men at det kan være problematisk at tvinge dem ti, at arbejde fuldtid. Også for fællestillidsrepræsentant på Sydvestjysk Sygehus Helle Kruse Hansen, er målet, at alle har muligheden for fuldtidsarbejde. Det må bare ikke blive en pligt. - Nogle sygeplejersker vælger jo selv at arbejde deltid fordi de har andre opgaver ved siden af, og det passer så i forhold til deres at få deres privatliv til at gå op, siger Helle Kruse Hansen, der er fællestillidsrepræsentant på Sydvestjysk Sygehus. Den nye politik forventes at træde i kraft fra 1. januar 2014.",Catia Schmidt,Syd- og Sønderjylland,2012-12-22T08:04:00+00:00,https://www.dr.dk/nyheder/regionale/syd/faerre-deltidsansatte-i-regionerne,DR
Rotteværn sat op på plejehjem,"Elektroniske følere kan fortælle personalet, hvis noget bevæger sig i gnaverhøjde inde hos centrets beboere. ",Bevægelse i gnaverhøjde,"Viborg Kommune gør meget for, at beboerne på ældrecentret i Sjørup i fremtiden kan undgå rotte-angreb. Seneste tiltag er elektroniske ""følere"", der bliver sat op i de værelser, hvor de svageste beboere befinder sig. Tidligere er to beboere nemlig blevet angrebet af rotter, mens de sov. De elektroniske følere kan fortælle personalet, hvis noget bevæger sig i gnaverhøjde på ældrecentret. Det fortæller formanden for Viborg Kommunes socialudvalg, Mette Nielsen: - Følerne virker kun sammen med en række andre tiltag, som vi har gjort for at komme rotterne til livs. Det vigtigste for mig er, at vi undgår fritløbende rotter i Sjørup, siger Mette Nielsen. Hun tilføjer, at døde rotter i fælder er velkomne i Sjørup.",Steen Færgemand,Midt- og Vestjylland,2012-12-14T06:56:02+00:00,https://www.dr.dk/nyheder/regionale/midtvest/rottevaern-sat-op-paa-plejehjem,DR
Lærer om folkeskoleudspil: Det lugter af besparelser,,,,Louise Damløv og Lærke Hviid Lytken,,2012-12-04 00:00:00,https://www.dr.dk/nyheder/laerer-om-folkeskoleudspil-det-lugter-af-besparelser,DR
Bekymring over krav om fuldtids-jobs,"- Det skal være en ret og ikke en pligt at blive ansat på fuld tid. Sådan lyder meldingen fra kredsnæstformand i Dansk sygeplejeråd, Kristina Robins.",Fuld tid kan være belastende Mange ansatte ønsker deltid,"- Det skal være en ret og ikke en pligt at blive ansat på fuld tid. Sådan lyder meldingen fra kredsnæstformand i Dansk sygeplejeråd Kristina Robins som svar på, at Bornholms hospital og resten af region H fra 2014 kun ansætter personale i fuldtidsstillinger. Hun mener, at indførelsen af fuldtidskulturen er fin for de sygeplejersker, der ønsker at arbejde på fuld tid, men som ikke har haft mulighed for det. Men det kræver også at arbejdsvilkårene og arbejdsmiljøet er i orden til det. - Vi ved, at mange af vore sygeplejersker netop begrunder valget om deltid med, at det er for belastende at arbejde fuld tid i blandede vagter og med et meget højt arbejdspres, siger Kristina Robins. Fællestillidsmanden på Bornholms hospital Henrik Christensen udtrykker glæde over muligheden, men også bekymring over den kommende fuldtidskultur. - Den gang man fik retten til fuld tid, var der ikke mange, der benyttede det, siger Henrik Christensen. Han påpeger, at hospitalet har mange deltidsansatte, fordi de ansatte ønsker det. Og han tror at dem på deltid ville blive kede af det, hvis de skulle på fuld tid. Direktør for Bornholms Hospital Kurt Espersen vil ikke kommentere sagen, før der kommer et endeligt politisk udspil fra Danske Regioner.",Mette Maj Brochorst,Bornholm,2012-12-07T04:58:00+00:00,https://www.dr.dk/nyheder/regionale/bornholm/bekymring-over-krav-om-fuldtids-jobs,DR
Ensomhed rammer især skilsmisseforældre i julen,"Mange skilsmisseforældre er ensomme i julen. Det går især ud over de enlige forsørgere, der har økonomiske problemer. Sådan lyder det fra Mødrehjælpen. ","Rammer især økonomisk svage Ikke det, de drømte om Går ud over børnene","Julen kan være en svær tid for mange enlige. Og i specielt i skilsmissefamilier kan julen udstille, at man måske ikke har fået den kernefamilie, man drømte om. Sådan lyder det fra Mødrehjælpen, der hvert år hjælper enlige skilsmisseforældre op til jul. - Vi ved, at ensomhed generelt er et problem for enlige, og det forstærkes i julen, hvor folk tænker, at vi skal hygge os enormt meget. Det lægger et pres på de enlige forsørgere, forklarer Mads Roke Clausen, der er direktør i Mødrehjælpen, til dr.dk. Ensomheden rammer især de skilsmisseforældre, der sidder hårdt i det økonomisk og derfor har svært ved at stable en juleaften på benene, forklarer han. - Jeg læser rigtig mange juleansøgninger i løbet af december måned, og for flere af dem handler det også om at få råd til at holde jul for nogen og ikke bare se sidde alene. Det koster jo penge at invitere gæster, siger Mads Roke Clausen. Og det nikker Dansk Røde Kors genkendende til. - En enlig mor med et par børn kan synes, det er svært at holde juleglæden oppe og lave meget mad og bare være de tre, fortæller national chef Janne Gry Poulsen fra Røde Kors. Mødrehjælpen har også fået ansøgninger fra forældre, der ikke har råd til at tage hjem til familien i den anden ende af landet. Men det er ikke udelukkende økonomiske problemer, der gør, at folk er ensomme i julen, tilføjer Mads Roke Clausen - Nogle skilsmisseforældre kan også være kede af det over, at man ikke har den familie man drømte om, forklarer han. Men under alle omstændigheder går det ud over børnene, hvis ikke forældrene sørger for at skabe en hyggelig jul - Der er mange børn, som er fanget i en situation, hvor de er glade for at være sammen med den forælder, men samtidig er kede af, at de ikke er sammen med den anden forælder, som måske sidder derhjemme alene, fortæller Mads Roke Clausen. Op mod jul sætter dr.dk og Røde Kors fokus på ensomhed i julen. Torsdag den 13. december går Røde Kors nemlig i luften med projekt ""Julegæsten"", der går ud på at parre julegæstfri familier med mennesker, der ikke har nogen at holde jul med. Læs mere om projektet og meld dig til her.",Louise Damløv,Indland,2012-12-11T12:00:00+00:00,https://www.dr.dk/nyheder/indland/ensomhed-rammer-isaer-skilsmisseforaeldre-i-julen,DR
OVK13 for statsansatte er gået i gang,Finansministeren og CFU har udvekslet krav for de kommende overenskomstforhandlinger for de 184.000 statsansatte. ,Fokus på realløn og tryghed Tryghed Har 25 krav på listen,"I dag er overenskomstforhandlingerne for 184.000 gymnasielærere, soldater, politibetjente og andre statsansatte officielt skudt i gang. Det skete, da parterne mødtes for at udveksle krav. Her tog finansminister Bjarne Corydon imod formanden for de statsansatte, Flemming Vinther, som havde en række krav med i tasken. Tryghed skal stå højt på dagsordenen for de statsansatte, siger Flemming Vinther, der er formand for CFU, Centralorganisationernes Forhandlingsudvalg til DR Nyheder. Det handler om flere kompetencer til de ansatte, så de kan komme videre bedst muligt hvis de bliver fyret. Det bliver en overenskomst med fokus på sikring af reallønnen, tryghed og vilkår for tillidsrepræsentanterne. CFU's krav om størst mulige generelle lønstigninger har højeste prioritet, så reallønnen sikres bedst muligt. Det sker blandt andet ved at videreføre reguleringsordningen. CFU kræver, at den enkelte ansatte sikres tryghed gennem hele arbejdslivet ved at bevare sin værdi på arbejdsmarkedet. Kompetenceudvikling på de statslige arbejdspladser og for den enkelte statslige medarbejder er derfor et centralt indsatsområde. Du kan læse alle kravene fra CFU her: Kravene fra staten, Finansministeriet er 25 punkter, der spænder fra løn- og opgørelsesperioder til kravet om mere fleksibilitet. Finansministerens hovedkrav er en normalisering af lærernes arbejds-tidsregler. Finansministeren stiller desuden krav om skærpelser på tjenestemandsområdet og forenkling af reglerne for det lokale samarbejde mellem ledelse og medarbejdere. Her kan du se alle kravene. Efter dagens udveksling af krav, fortsætter forhandlingerne på embedsmandsplan. Der vil blive aftalt flere forhandlinger, men det der foreløbig ligger fast er at de afsluttende CFU-forhandlinger vil finde sted i weekenden 8-10 februar 2013.",Lene Koogi,Penge,2012-12-17T13:12:00+00:00,https://www.dr.dk/nyheder/penge/ovk13-statsansatte-er-gaaet-i-gang,DR
Pind: Bilist kørte ind i min bil med vilje,"Venstre-politikeren Søren Pind er vred over det, som han kalder en bevidst påkørsel  af sin bil. Vreden skriver han om på sin Facebook-profil.",,"Søren Pind, Venstrepolitiker i Folketinget og tidligere minister er rigtig vred. Vreden, som han udtrykker på sin Facebook-profil, skyldes, at en bilist er kørt ind i hans bil med vilje, ifølge Pind selv. - Hyg dig med politiet, flugtkørsel og bevidst påkørsel af politiker skal nok gå godt i retten. Som politimanden sagde, da jeg havde både vidne og nummerplade: - Fedt... Men rasende. Sådan skriver Søren Pind på sin status på Facebook lidt over kl. 19.00. Søren Pinds vrede-status har affødt en stribe kommentarer og flere hundrede likes. Vagtchefen hos Københavns politi bekræfter overfor DR Nyheder, at Søren Pind har anmeldt en påkørsel af sin bil og oplyst tal på nummerplade og detaljer om bilen. - Sagen efterforskes som enhver anden anmeldelse, siger vagtchefen og tilføjer: - Påkørslen er sket ved 17-tiden på Østerbro 1. juledag.",Lene Koogi,Politik,2012-12-25T19:28:00+00:00,https://www.dr.dk/nyheder/politik/pind-bilist-koerte-ind-i-min-bil-med-vilje,DR
Få ren samvittighed før jul,Fogedretten har sendt julebrev om frit lejde ud til skyldnere,Håber at mange får en afdragsordning Humoristisk afslutning,"Kom frit frem, slip for politiet og gå julen i møde med ro i sindet. Sådan lyder et brev som cirka 100 skyldnere har modtaget fra Fogedretten i Kolding. Fogedretten har i denne uge en ""frit lejde"" kampagne, så gældssager kan blive afløst af julefred. - Normalt beder vi politiet om at hente folk. Nu har vi bedt politiet om at sætte sig på hænderne i en lille periode, hvor vi så håber, at folk så kommer af sig selv, siger Henrik Barfoed, funktionschef for Fogedretten i Kolding. De cirka 100 borgere, der har fået brevet skylder mellem 500 og 100.000 kroner væk. Det er alt fra ubetalte parkeringsbøder til større gældssager. Med julebrevet håber fogeden, at mange kommer forbi og får en afdragsordning. Der er frit lejde for at møde i Fogedretten i Kolding til torsdag klokken 11. - Det kan godt være, at folk normalt ikke bryder sig om at komme her. Men vi er også mennesker og vil gerne hjælpe julefreden på vej og hjælpe folk med at få ren samvittighed inden jul, tilføjer han. Brevet til skylderne slutter dog med dette fromme løfte fra Fogedretten -Vi garanterer ikke, at du får besøg af julemanden, hvis du møder op. Men vi lover, at politiet vil lede efter dig, hvis ikke du gør.",Steffen Lübbert Terpling,Trekantområdet,2012-12-04T15:40:00+00:00,https://www.dr.dk/nyheder/regionale/trekanten/faa-ren-samvittighed-foer-jul,DR
UDSTILLING: Danske Hverdagsritualer på Heart,"Udstillingen Danske Hverdagsritualer stopper næste gang i Hillerød, hvor der laves en særlig Hillerød-version af udstillingen.","Kalender: Kulturforum, Dan Austria, Wien","DR Kunstklub indsamlede i 2011-12 danskernes HVERDAGSRITUALER. Det resulterede i over 600 billeder fra over 50 danske byer. Billederne er blevet sorteret og kurateret og er blevet til en bog med udvalgte billeder og en udstilling, der siden sommeren 2012 har vandret rundt i landet sammen med billeder fra Copenhagen Photo Festival-udstillingen 2200 Hverdagsbilleder. Vandrehallen, Hillerød Fernisering den 4. april. Kl. 16.00. Udstillingen løber frem til den 28. april. Besøg Vandrehallen her Fernisering den 16. maj. Udstillingen løber frem til den 16. juni. Besøg Kulturforum, Dan Austria her",Ole Huld Jakobsen,,2012-12-30T11:36:00+00:00,https://www.dr.dk/nyheder/kultur/kulturklubber/udstilling-danske-hverdagsritualer-paa-heart,DR
Robotlevering på Nyt OUH,Robotter i kælderen på det nye hospitalsbyggeri skal gøre hverdagen lettere for personalet.,,"Robotter i kælderen på det nye hospitalsbyggeri skal gøre hverdagen lettere for personalet. På Nyt OUH bliver sygeplejersker og læger fri for at rende frem og tilbage mellem lagre og depoter. Det hele bliver nemlig bygget ind i selve hospitalet. I kælderen kommer robotter til at køre rundt og pakke varer, som så bliver kørt rundt på hospitalet via varerelevatorer inde i væggen. Det betyder, at personalet ikke behøver at bekymre sig om at få nyt udstyr, siger Niels Mortensen, projektdirektør på Nyt OUH: - De skal ikke sikre sig, at noget er bestilt hjem, eller om der er nok af det på lager. De skal bare elektronisk sige, at de skal bruge noget bestemt, og så kommer der så at sige en kasse ud af væggen, som de kan tage varen fra.  I alt regner Region Syddanmark med, at der kommer 70-80 varerelevatorer rundt om på Nyt OUH, så der aldrig er længere end 20 meter til den nærmeste for personalet. I alt kommer der til at være omkring 10-12.000 kasser i rotation i systemet. Varerelevatorerne er en del af byggeplanen for Nyt OUH. Den er Region Syddanmarks regionsråd ved at diskutere nu, og planen er, at den skal vedtages den 17. december.",Danni Larsen,Fyn,2012-12-08T06:45:30+00:00,https://www.dr.dk/nyheder/regionale/fyn/robotlevering-paa-nyt-ouh,DR
Vil hjælpe tykke børn til et lettere liv,"Som den første jyske kommune åbner Hedensted Kommune en klinik, der skal hjælpe overvægtige børn af med kiloene.",Ikke kun kilo Tror på succes,"I begyndelsen af det nye år åbner Hedensted som den første jyske kommune en klinik, der skal hjælpe overvægtige børn. Og det handler ikke bare om at smide nogle kilo. Det handler om at skubbe børnene i den rigtige retning, så de får et bedre liv, siger kommunens ledende sundhedsplejerske Grethe Stjernholm. - De bliver inviteret ind til en undersøgelse, hvor det bliver afdækket, hvordan deres livsstil er, og bliver der langt en handleplan for hvert barn. Planen indeholder op til 20 punkter, som de skal arbejde med, for at få bugt med deres overvægtsproblem, siger Grethe Stjernholm. For overvægt handler nemlig ikke kun om kilo. Det handler lige så meget om mobning, ensomhed, selvhad og isolation. Sundhedsplejerskerne i Hedensted er nu godt i gang med at lure Holbæk Sygehus kunsten af, når det kommer til at give overvægtige børn et lettere liv. - Vi har jo en drøm om, at vi kunne få det til at lykkes lige så godt, som de kan i overvægtsenheden i Holbæk, siger Grethe Stjernholm. Overlæge Jens Chr. Holm fra Holbæk Sygehus, der har medvirket i tv-serien Generation XL på DR1, er ganske sikker på, at den kommende klinik i Hedensted bliver en succes. I går var han på besøg i Hedensted, hvor kommunen har taget udgangspunkt i hans metoder. - Det der er idéen er, at dygtige sundhedsplejersker og diætister forstår, hvad svær overvægt er. Så kan de lave en fokuseret behandling, der ikke kun handler om kost og motion, men også andre ting, der vigtige for at behandle svært overvægtige børn, siger Jens Chr. Holm.  ",Peter Frandsen Siggaard,Trekantområdet,2012-12-07T06:04:19+00:00,https://www.dr.dk/nyheder/regionale/trekanten/vil-hjaelpe-tykke-boern-til-et-lettere-liv,DR
Medicinkort kan redde liv - men det er stærkt forsinket,"Elektronisk medicinkort skal sikre, at patienter får rigtige medikamenter. Men projektet er endnu ikke klar.",Ført klar om et år Seks forskellige slags medicin,"Hvert år dør hundredvis af patienter, fordi sundhedsvæsnet ikke har styr på deres medicin, og det system, der skal forhindre fejlmedicinering, er blevet stærkt forsinket. Det ambitiøse it-projekt Fælles Medicinkort, som med et budget på 200 millioner kroner blev sat i gang for fem år siden, bliver tidligst fuldt funktionsdygtigt om et år. Det skulle have været i gang allerede i 2011, skriver Politiken. Nye tal fra Danske Regioner viser, at i Region Midtjylland er kun hver femte praktiserende læge koblet på Fælles Medicinkort. På landsplan er kun hver tredje praktiserende læge med, og speciallægerne halter lige så meget bagud. Mette Harbo, seniorkonsulent i Danske Regioner, vurderer, at først om et års tid er alle sygehuse, vagtlæger og praktiserende læger koblet på, så de kan levere de oplysninger, der vil skabe et fuldt overblik over, hvilken medicin en patient bliver behandlet med. Først når alle parter leverer oplysninger, er systemet fuldt funktionsdueligt. Forsinkelsen bliver af formanden for organisationen Danske Patienter, Lars Engberg, betegnet som ""fuldstændig urimelig"". Han peger på, at 60 procent af alle klager over fejl i sundhedsvæsnet handler om forkert medicin, og at hundredtusindvis af danskere får mere end seks forskellige medikamenter på samme tid. - Og det er dem, der har allermest brug for bedre styr på medicinen i et sundhedssystem, som er præget af, at praktiserende læger, sygeplejersker og overlæger ikke har tid til at kontakte alle mulige andre for at få overblik over patientens medicin, siger han. /Ritzau/",Kamma Kronborg Heick,København,2012-12-07T04:58:00+00:00,https://www.dr.dk/nyheder/regionale/hovedstadsomraadet/medicinkort-kan-redde-liv-men-det-er-staerkt-forsinket,DR
Nu skal mobilhullerne fyldes ud,"Regeringen kommer snart med forslag til, hvordan man kan forbedre mobildækningen i Midt- og Vestjylland. Men det kommer ikke til at løse problemet.",Det er urimeligt 'Vi tager ansvar',"Der kan være bedre mobildækning på vej til midt- og vestjyderne i det nye år. Regering kommer snart med et udspil, der skal give idéer til, hvordan man får fyldt nogle af de sorte mobilhuller. Men det betyder ikke at problemet bliver løst. Hvor god dækning, du har på mobilen, afhænger nemlig også af antennen i din telefon. Det skriver erhvervs- og vækstminister Annette Vilhelmsen i en pressemeddelelse. Og hun bliver bakket op af teleanalytiker John Strand: - Valg af netværk og også hvilken mobil, du har, kan have indflydelse på dækningen, forklarer han. Derfor presser Venstre på, for at Regeringen sætter handling bag ordene. Trafikordfører Kristian Pihl Lorentzen mener nemlig ikke, det kan være forbrugerens opgave at anskaffe sig den rigtige mobiltelefon for at få en ordentlig dækning:   - Jeg synes faktisk, det er urimeligt, hvis masterne bliver opstillet på en måde, således at folk, der bor i en landsdel, hvor der er lidt længere mellem husene, skal ud og købe en særlig telefon for at klare sig, siger han. Annette Vilhelmsen mener dog ikke, regeringen skyder ansvaret for at få god dækning over på borgerne: - Jeg er ikke enig i, at vi lægger ansvaret for god mobildækning over på forbrugerne. Faktum er, at modtageegenskaberne i mobiltelefonerne har stor betydning for den dækning, forbrugerne oplever.",Charlotte Kastling,Midt- og Vestjylland,2012-12-20T15:13:00+00:00,https://www.dr.dk/nyheder/regionale/midtvest/nu-skal-mobilhullerne-fyldes-ud,DR
Dokumentation: Så mange sygeplejersker bliver udsat for vold,Læs hele analysen om forekomst af vold og trusler om vold blandt sygeplejersker i 2012.,Vold har konsekvenser,"Mere end hver tiende sygeplejerske, du møder i sygehusvæsnet, er inden for det seneste år blevet sparket, slået, bidt eller skubbet til i deres arbejdstid. Det svarer til tyve sygeplejersker dagligt. Det er bare et af de nedslående fakta, som fremgår af en ny analyse fra Dansk Sygeplejeråd. I analysen fremgår det yderligere, at hver tredje sygeplejerske har været udsat for trusler om vold indenfor de sidste 12 måneder, hvilket svarer til at 20.000 sygeplejersker årligt udsættes for trusler under arbejdet. Det går især ud over de nyuddannede på psykiatriske og akutafdelinger og ofte på nattevagter, skriver fagbladet Sygeplejersken. Og det truende arbejdsmiljø for sygeplejerskerne har også konsekvenser, fremgår det af rapporten. For uanset om der er tale om fysisk vold eller trusler, oplever hver fjerde sygeplejerske psykiske følgevirkninger af hændelsen. Du kan læse hele analysenNOTAT Forekomst af vold og trusler om vold blandt sygeplejersker 2012.",Lars Brøndum Nielsen,Indland,2013-01-04T16:10:59+00:00,https://www.dr.dk/nyheder/indland/dokumentation-saa-mange-sygeplejersker-bliver-udsat-vold,DR
Sygeplejersker udsættes i stigende grad for sexchikane,"Andelen af sygeplejersker, der udsættes for sexchikane, er på ti år fordoblet. Sygeplejeråd kræver sag belyst.",Sygeplejeråd: Tabu skal brydes,"Hver dag bliver 13 sygeplejersker udsat for sexchikane. Alene sidste år var 4700 sygeplejersker - hovedsageligt yngre - udsat for sexchikane på arbejdet ifølge Dansk Sygeplejeråd. Det er en fordobling på ti år, skriver fagbladet Sygeplejersken. Alligevel går kun få af de udsatte videre med deres oplevelser. Det gjaldt også Sygeplejersken Sandra, der som 19-årig ville udføre sit job og hjælpe en mandlig patient i halvtredserne i bad. Da han var dårligt gående, tog hun hans arm og hjalp ham til rette i stolen på stuens badeværelse, så han selv kunne vaske sig. - Da jeg skal til at gå, griber han fat i min hånd og siger: Bliv her og vask mig. Du må gerne vaske mig over det hele, det bliver dejligt. Jeg siger til ham, at det kan han vist sagtens klare selv og går ud, husker sygeplejersken fra et hospital i Region Sjælland. Hun fik efterfølgende så stor skyldfølelse, at hun først nu kan tale om det. På flere hospitaler hører man således kun sjældent om det stigende problem. Næstformand i Dansk Sygeplejeråd Dorte Steenberg opfordrer derfor arbejdspladserne til at tale åbent om problemet og komme episoderne i forkøbet ved at sætte mere fokus på området: - Det er en bekymrende tendens. Vi bliver nødt til at få set mere på det her område, så vi kan finde ud af, hvad der skal til for at forebygge, at sygeplejersker bliver chikaneret på arbejdspladserne. - Det allervigtigste er at få brudt tabuet og i stedet drøfte det i åbenhed på arbejdspladsen, mener næstformanden. Hun håber samtidig, at sygeplejerskerne begynder at gå til deres ledere eller kolleger og fortæller, hvad de har været udsat for. Især med henblik på hvordan de selv har det med episoden, og hvordan de kan møde patienten igen, uden at episoden gentager sig. /ritzau/",,Indland,2013-01-25T07:10:00+00:00,https://www.dr.dk/nyheder/indland/sygeplejersker-udsaettes-i-stigende-grad-sexchikane,DR
V & DF: Højere straf for vold mod sygeplejersker,"Det skal give længere straf, hvis man man udøver vold mod en sygeplejerske. Det mener Venstre og DF efter stigning i volden. ",,"Det skal give højere staf, hvis man udøver vold mod en sygeplejerske. Sådan lyder det fra dele af oppositionen efter det er kommet frem, at op i mod 20 sygeplejersker hver dag udsættes for fysisk vold. Ifølge Peter Skaarup, retsordfører for Dansk Folkeparti skal vold mod sygeplejersker sidesættes med vold mod betjente, hvilket i dag giver en ekstra hård straf. - Det er vigtigt, at vi fra offentlighedens side markerer overfor dem, der kan finde på at angribe sygeplejersker der bare passer deres arbejde, at det vil vi ikke finde os i, og at det skal have en klar konsekvens, siger Peter Skaarup. For det er afgørende at skabe sikkerhed omkring sygeplejerskerne. - Sygeplejersker er ligesom betjente nogen, som på vores alle sammens vegne hjælper borgerne og samfundet, siger Peter Skaarup.Højere straf for vold mod ansatteDet er en ny undersøgelse fra Dansk Sygeplejeråd der viser, at 13 procent af landets sygeplejersker sidste år blev udsat for vold. Det går især ud over de nyuddannede på psykiatriske- og akutafdelinger og ofte på nattevagter, skriver fagbladet Sygeplejersken. Hos Venstre er man ikke glad for udviklingen. - Vi kan ikke leve med at sygeplejersker og andre offentlige ansatte bliver udsat for vold og trusler, siger Hans Andersen (V), næstformand i Sundheds- og Forebyggelsesudvalget. Derfor overvejer Venstre at skærpe straffen for personer som udøver vold mod mennesker der er på arbejde. - Jeg synes man skal se på om strafferammen for vold mod ansatte generelt er høj nok. Det er ikke bare sygeplejersker, det kan også være mennesker ansat i jobcentre eller privat ansatte der udfører en funktion, siger Hans Andersen.",Janne Villadsen Jensen,Politik,2013-01-04T14:27:00+00:00,https://www.dr.dk/nyheder/politik/v-df-hoejere-straf-vold-mod-sygeplejersker,DR
Voldelig hverdag: Sygeplejersker udsættes for vold,"Slag, spark og bid er blandt de overgreb, sygeplejersker må finde sig i. Kun halvdelen får hjælp efterfølgende.",Bekymrende Kun halvdelen får hjælp Foruroligende,"De er der for at tilse patienter, men ifølge en analyse fra Dansk Sygeplejeråd var 13 procent af landets sygeplejersker sidste år udsat for vold. Det svarer til tyve sygeplejersker dagligt. Det går især ud over de nyuddannede på psykiatriske og akutafdelinger og ofte på nattevagter, skriver fagbladet Sygeplejersken. - Som nyuddannet mangler man jo erfaring og har ikke oplevet truende eller konfronterende situationer endnu. Man ved ikke, hvordan man tackler episoderne, siger Dorte Steenberg til Ritzau. Hun er næstformand for sygeplejerskerne, og hun forklarer, at psykiatriske patienter reagerer anderledes end andre, og at patienter på akutmodtagelserne om natten tit er fulde eller påvirket af stoffer. Hun kalder analysen bekymrende og vil have forebygget episoderne bedre. - Det mest udsatte personale skal være uddannet til at gå ind i konfliktfyldte situationer og undgå at de optrappes og bliver til vold. Disse tal gør, at vi er nødt til at se på, om uddannelsen er god nok. - Og så skal der være tilstrækkeligt med ansatte på arbejde, tilføjer hun. Selvom op mod hver fjerde sygeplejerske får psykiske men efter overgrebene, oplever kun halvdelen af dem at have fået hjælp efterfølgende. - Ledelsen og arbejdspladsen bør sikre, at de får den fornødne støtte og opfølgning, så de hurtigt får det bedre og genvinder arbejdslysten. Man må undersøge, om der bliver samlet op på, eller om har vi bare accepterer voldelig adfærd, siger Steenberg. På trods af at antallet af sygeplejersker, der udsættes for vold, ikke er stigende, bekymrer tallene næstformanden. - Konstante tal er foruroligende, da hospitalsledelserne faktisk har gjort en indsats for at uddanne og tage foranstaltninger, der gør, at episoderne ikke burde opstå. Derfor er det foruroligende, at tallene ikke falder. - Episoderne skal registreres systematisk, så vi bliver klogere på, hvorfor de opstår og sætte ind på en anden måde, end vi har gjort hidtil, siger Steenberg. /ritzau/",,Indland,2013-01-04T07:59:00+00:00,https://www.dr.dk/nyheder/indland/voldelig-hverdag-sygeplejersker-udsaettes-vold,DR
Sygeplejersker: Udlændinge snupper vores job,Dansk Sygeplejeråd kalder den lettere adgang til danske arbejdspladser for grotesk. Lærerne er enige.,Liste er grotesk Uanstændigt Undrer sig,"Hver 10. lærerstilling er forsvundet, og danske sygeplejersker søger til Norge for at undgå arbejdsløshed. Men samtidig har udenlandske lærere og sygeplejersker netop fået særlig let adgang til Danmark, skriver Jyllands-Posten. Sygeplejerske, folkeskolelærer, efterskolelærer og operationssygeplejerske er blandt 20 nye stillingsbetegnelser på den såkaldte positivliste. Listen skal afhjælpe ""mangel på kvalificeret arbejdskraft"" ved at give bestemte udlændinge fra lande uden for EU opholds- og arbejdstilladelse. Den nye liste trådte i kraft ved årsskiftet og er ifølge Dansk Sygeplejeråds næstformand, Anni Pilgaard, ""fuldstændigt grotesk"". - Det er ikke for sjov, at vi har sendt 500 danske sygeplejersker til Norge for at arbejde, siger hun og kritiserer også signalet til udlandet: - De stikker folk blår i øjnene og siger: Har du en sygeplejerskeuddannelse, så bare kom til Danmark, så kan du få job. - Jeg mener faktisk, at det er uanstændigt, siger Anni Pilgaard, der opfordrer Styrelsen for Fastholdelse og Rekruttering, som udarbejder listen, til at finde en ny måde at lave den på. Også lærerne ryster på hovedet. Gordon Ørskov Madsen, der er formand for Lærernes a-kasse og forretningsudvalgsmedlem i Danmarks Lærerforening, siger: - Det giver slet ingen mening, at lærere står på den liste. Vi har bestemt ingen flaskehalse. Tværtimod. Der er ingen problemer med at få lærerstillinger besat. Socialdemokraternes arbejdsmarkedsordfører, Leif Lahn Jensen, undrer sig også og fortæller, at regeringen inden for de næste måneder vil se nærmere på positivlisten. - Jeg er 100 procent sikker på, at det efter denne historie er noget, som vi kommer til at berøre i en kommende reform, siger han til Jyllands-Posten. /ritzau/",,Indland,2013-01-07T05:38:00+00:00,https://www.dr.dk/nyheder/indland/sygeplejersker-udlaendinge-snupper-vores-job,DR
Syge ældre hjælpes hjemme,"Sygehuset kommer snart helt hjem til ældre patienter i Holstebro. Et unikt forsøgsprojekt skal sikre, at ældre bliver indlagt unødigt på sygehuset.",,"Flere ældre kan undgå en tur på sygehuset. Det er målet med et unikt forsøgsprojekt, som Holstebro Kommune og sygehuset i Holstebro står bag. Kommunale sygeplejersker skal simpelthen fungere som sygehusets forlængede arm og besøge de syge ældre i deres hjem.  - Vi forudser, at vi er i stand til at holde patienterne hjemme, hvor de alt andet lige vil være i stand til at klare sig betydeligt bedre. Og vi kan så opnå, at vi kan bruge sengene på sygehuset til nogle andre patienter, som har et absolut behov, siger ledende overlæge på medicinsk afdeling i Holstebro, Steen Husted. Forsøget skydes igang 1. marts og løber over de næste to år. http://mu.net.dr.dk/admin/programcard/get/?id=urn:dr:mu:programcard:54f1ebfba11f9f156484b853",Lise Soelberg Pedersen,Midt- og Vestjylland,2013-01-18T14:50:00+00:00,https://www.dr.dk/nyheder/regionale/midtvest/syge-aeldre-hjaelpes-hjemme,DR
Ekspert: Vi har større fokus på sexchikane,Tidligere accepterede sygeplejersker i højere grad sexchikane som en del af jobbet.  ,Tidligere accepterede man chikane,"Når 4700 sygeplejersker sidste år blev udsat for sexchikane, skyldes det, at mange arbejder med demente og hjerneskadede patienter, der ofte ikke har andre muligheder for at få udlevet deres seksualitet. Det forklarer Annie Høgh, der lektor i psykologi ved Københavns Universitet: - Demente og hjerneskadede patienter har ofte ikke de sociale færdigheder, som andre mennesker har. Og så bruger de især de unge sygeplejerske til at udøve deres seksualitet på. Annie Høgh siger, at tilnærmelserne også kan være en måde for ældre mennesker at få opmærksomhed. - De kan have svært ved at kommunikere, hvad de gerne vil og bruger derfor verbal og nonverbal seksualiserede handlinger, mener hun. På 10 år er antallet af sygeplejersker, der føler sig seksuelt krænket på jobbet fordoblet fra fire procent til otte procent, viser ny analyse fra Dansk Sygeplejeråd. Det svarer til, at 4700 sygeplejersker det seneste år har oplevet sexchikane eller 13. sygeplejersker om dagen. Men en del af den stigning kan også forklares med en øget fokus på trivsel på arbejdspladsen: - Tidligere havde man en tendens til at acceptere det som en del af jobbet - ligesom andre negative handlinger. Nu er der mere fokus på, at man skal registrere alle negative handlinger på arbejdspladsen, og så husker man det også bedre, siger Annie Høgh, lektor i psykologi ved Københavns Universitet. Det er særligt på plejehjem, på psykiatriske afdelinger og i akut-modtagelser, at sygeplejersker bliver udsat for sexchikane.",Maria Malmdorf Laugesen,Indland,2013-01-25T12:43:00+00:00,https://www.dr.dk/nyheder/indland/ekspert-vi-har-stoerre-fokus-paa-sexchikane,DR
Genoplivning skaber dilemma,"Med udviklingen i teknologien og flere klager fra pårørende oplever sygeplejersker i højere grad at stå i et dilemma, når et gammelt menneske får hjertestop. ",,"Når et menneske får hjertestop, har man som fagperson pligt til at forsøge genoplivning. Også selvom der er tale om et gammelt, svækket menneske, som ikke har lang tid igen. Sådan har det været i mange år, men med udviklingen i teknologien og flere klager fra pårørende oplever sygeplejersker i højere grad at stå i et dilemma, når et gammelt menneske får hjertestop. Sådan vurderer Inge Jekes, der er fagkyndig i Patientklagenævnet, i Kristeligt Dagblad: - Førhen var der borgere, hvor sygeplejersken aldrig ville overveje at genoplive dem. Det ansvar tager man ikke på sig i dag, fordi langt flere pårørende klager. Man tør simpelthen ikke tage det etiske ansvar, fordi det juridiske vægter højere. Inge Jekes, der er udviklingssygeplejerske i Kalundborg Kommune, har både oplevet sager, hvor der blev klaget over manglende genoplivning, og hvor de pårørende klagede over en uønsket genoplivning. For det meste handler dilemmaet dog om, at sygeplejerskeren skal starte en genoplivning, som, han eller hun selv mener, er formålsløs. Som lovgivningen er i dag, kan man kun undlade at forsøge genoplivning, hvis der ligger en lægelig vurdering eller et livstestamente. Dilemmaet har flere gange været oppe i Sygeplejeetisk Råd, siger næstformand Anette Hegelund, der også er afdelingsleder på plejecentret Gildhøj i Brøndby. Årsagen til, at problematikken er blevet mere udbredt den seneste tid, er de omdiskuterede hjertestartere på landets plejehjem, mener hun: - Mange tror, at der er kommet en ny lovgivning, men vi har hele tiden været forpligtet til at starte livsreddende førstehjælp. Det er der ikke noget nyt i, men fordi der er kommet hjertestartere på ældrecentre, føler personalet sig mere forpligtet til at genoplive. Debatten om hjertestartere fik i 2012 Det Etiske Råd til at se på problematikken om genoplivning. Medlem af rådet Edith Mark, der selv er sygeplejerske, erkender problemet, men efterlyser mod hos personalet til at tage den svære samtale. - Personalet skal være mere opmærksom på at få afklaret de her ting. Det må ikke komme bag på dem. Der er ikke nogen undskyldning for ikke at have haft en samtale med borgeren om døden. Det er ikke altid, det er passende at tale om det, men på et tidspunkt skal man komme omkring døden. Sundhedsstyrelsen er opmærksom på problemet og er ved at lave en ny vejledning til sundhedspersonalet i hjemmeplejen og på plejecentre. Vejledningen tager fat på spørgsmål om livsforlængende behandling og genoplivning og er klar i løbet af det næste halve år.",Kristligt Dagblad,Sjælland,2013-01-11T04:49:44+00:00,https://www.dr.dk/nyheder/regionale/sjaelland/genoplivning-skaber-dilemma,DR
Ansatte kæmper for deres arbejdsplads,"De ansatte i firmaet Thorøs Industri og Skadeservice, der er begæret konkurs, kæmper for at redde deres arbejdsplads.",På vej med en redningsplan,"42 medarbejdere i Struer kæmper for at beholde deres arbejde. De er ansatte i firmaet Thorøs Industri og Skadeservice, der er begæret konkurs. Firmaet har hovedsæde i Frederikshavn og en afdeling i Struer, der står til at lukke. - Vi forsøger at få lov til at købe de stumper, der er tilbage af virksomheden. Vi vil lave en redningsplan, så virksomheden kan blive i Struer, fortæller driftschef Jesper Jensen. Han kan på nuværende tidspunkt ikke komme med nærmere deltaljer om de konkrete planer, da han stadig venter på at høre fra kuratoren.",Max Fleischer,Midt- og Vestjylland,2013-01-31T08:20:00+00:00,https://www.dr.dk/nyheder/regionale/midtvest/ansatte-kaemper-deres-arbejdsplads,DR
Ny uniform skal være tækkelig,Nye uniformer skal være med til at forhindre sex-chikane mod sygeplejersker og andre sygehusansatte.,Medarbejdernes ønske,"Nye uniformer skal være med til at forhindre sex-chikane mod sygeplejersker og andre sygehusansatte. En ny undersøgelse viser, at stadig flere sygeplejersker bliver udsat for seksuel chikane på jobbet. Antallet er fordoblet på ti år, og hver dag sker det for 13 sygeplejersker. I Østjylland og den øvrige del af Region Midtjylland er sygehusene ved at indføre en ny uniform, og det arbejde tager højde for, at medarbejderne skal kunne gå i fred for patienter, der ikke kan styre sig. Lederen af uniforms-projektet, Søren Uhre, fortæller, at det bygger på medarbejdernes ønsker: - For eksempel efterlyser flere medarbejdere en uniform, som ikke er gennemsigtig, og en overdel, som dækker bagen, og som ikke er udringet eller afslørende. Derfor har vi valgt et stof, som ikke er gennemsigtigt, og designet kan tilpasses forskellige kropstyper, så uniformen ikke stumper de forkerte steder, siger han.  ",Johannes Reimer,Østjylland,2013-01-26T08:24:00+00:00,https://www.dr.dk/nyheder/regionale/oestjylland/ny-uniform-skal-vaere-taekkelig,DR
Blind mand i Kalundborg nægtet førerhund,"Blind mand har anket afslag om førerhund til Det Sociale Nævn, der giver ham ret. Men Kalundborg kommune trækker sagen i langdrag.",,"En blind mand er blevet nægtet en førerhund af Kalundborg Kommune. Den blinde mand har anket kommunens afgørelse til Det Sociale Nævn, der giver ham ret, men den afgørelse har kommunen anket. Og dermed bliver sagen trukket i langdrag. Sagen er ikke enestående. Kommunerne anker den ene tabte handicapafgørelse efter den anden, og det er et misbrug, siger juraprofessor på Københavns Universitet, Kirsten Ketscher: - Kommunerne misbruger den ankeadgang, de har i forhold at anke den afgørelse, hvor borgeren har fået medhold. Den mulighed falder dog bort, når man får en reform af ankesystemet. I den konkrete sag fra Kalundborg handler det om den 56-årige Tommy Lehmann, der er blind. Han har tidligere haft førerhund, men han har de sidste mange år klaret sig uden, blandt andet med hjælp fra sine børn. Men de er nu flyttet hjemmefra og derfor har han søgt sin kommune om en førerhund. - Kommunen siger, at jeg kan klare mig med den hvide stok og en gps. Men jeg har faktisk været tæt på at falde ud over kajkanten i Kalundborg, siger han. I Dansk Blindesamfund kender man til sagen fra Kalundborg, og her formand Thorkild Olesen ikke meget til overs for kommunen: - Det overrasker mig ikke. Kalundborg Kommune er kendt for at anke alt det, de kan. Men vi ser det også i andre kommuner. Og i Danske Handicaporganisationer, der er paraplyorganisation for 320.000 handicappede danskere, er formand Stig Langvad enig: - Kommunerne er blevet større og stærkere med flere jurister efter kommunalreformen. Det bruger nogle kommuner til at tryne den enkelte person med handicap. Kritikken preller af på den sociale direktør i Kalundborg Kommune, Henrik Hauschildt Juhl: - Det gør ikke indtryk. Vi har ét formål, og det er at træffe de rigtige beslutninger i forhold til den lovgivning, der er vedtaget af politikerne på Christiansborg.",Sten Jørgensen,Indland,2013-01-29T05:05:00+00:00,https://www.dr.dk/nyheder/indland/blind-mand-i-kalundborg-naegtet-foererhund,DR
BILLEDSERIE: Nytårskur på Christiansborg Slot,,,,Christian Holm,,2013-01-03 00:00:00,https://www.dr.dk/Nyheder/Billedserier/2013/01/03154200.htm?focusId=2762636,DR
Aron Johannsson til Holland,Superligaens topscorer Aron Johannsson skifter fra AGF til den hollandske klub AZ Alkmaar.,,"Nu står det fast, at superligaens topscorer Aron Johannsson skifter fra AGF til den hollandske klub AZ Alkmaar. Den islandske angriber har scoret 14 mål i denne sæson. Sportschef Brian Steen Nielsen skriver på klubbens hjemmeside, at AZ Alkmaar har fulgt Aron Johannsson gennem lang tid, og han synes, at det er det helt rigtige trin op ad karrierestigen for ham.",Heikki Yding,Østjylland,2013-01-29T11:07:31+00:00,https://www.dr.dk/nyheder/regionale/oestjylland/aron-johannsson-til-holland,DR
Sod får polerne til at smelte,"Sodpartikler er en kæmpe klimasynder, som man fuldstændig har undervurderet betydningen af. Det er nogle af konklusionerne fra et stort nyudgivet internationalt forskningsprojekt, som er lavet af nogle af de mest prominente forskere på området. ",Massiv opvarmer Is-smelter,"De seneste årtier er temperaturen steget mere end forventet i forhold til, hvad klimamodellerne har forudsagt. Og det skyldes ikke kun vores udledning af kuldioxid, CO2. Det viser sig nemlig, at sodpartikler er den andenstørste klimasynder. Førstepladsen går stadig til CO2. Indtil videre har man ellers troet, at sodpartikler kun havde en lillefinger med i klimaspillet, men der er nok snarere tale om en hel hånd. Det viser et stort studie, som nogle af de mest anerkendte klimaforskere i verden lægger navn til. Jørgen Brandt er seniorforsker ved Institut for Miljøvidenskab ved Aarhus Universitet, hvor han forsker i luftforurening og klima. Han forklarer, at man tilsyneladende ikke har medregnet den fulde betydning af sod i klimamodellerne - faktisk har man sat stoffet sammen med andre typer atmosfæriske partikler, fx svovlpartikler, som fungerer på den kølende side af regnskabet. Nu kan man så skrive sod ind som én af de største faktorer på opvarmningssiden: - Rapporten opjusterer sodpartiklernes betydning fra en mindre væsentlig faktor til en meget stor spiller i den globale opvarmning, siger Jørgen Brandt til DR Viden. Sod er en kompleks størrelse i klimaregnskabet. Partiklerne udledes hovedsageligt fra kulkraftværker og afbrænding af biomasse, fx i gammeldags brændeovne og dieselmotorer. Når de først er ude, kan de flytte sig meget langt med vinden. Hvis partiklerne ender med at slå sig ned på is og sne i det arktiske område, forstærker de afsmeltningen. Is skal være hvid, for at kunne reflektere lyset fra solen og kaste det tilbage til verdensrummet. Sodpartiklerne er sorte, så når de lægger sig på isen, får den en mørkere overflade. Den mørke overflade suger lyset til sig og forværrer opvarmningen - og altså afsmeltningen. - Udover at afsmeltningen bidrager til havvandsstigningen, kommer der en mørkere overflade frem nedenunder, når isen og sneen forsvinder. Den er meget mere effektiv til at absorbere sollyset og bidrager yderligere til opvarmningen. På den måde sættes der en selvforstærkende proces i gang. At bevare det arktiske is- og snedække er af afgørende betydning for at holde klimaet stabilt på jorden. Klimaændringerne sker hurtigere i det arktiske og med langt højere temperaturstigninger, end i resten af verden, siger Jørgen Brandt. Som udviklingen er nu, vil isen i Arktis allerede om få årtier være trukket så meget tilbage om sommeren, at meget store områder vil være isfri. Når der ikke er is til at kaste sollyset tilbage til verdensrummet, kan havene rigtig suge varmen til sig, og når vandet bliver varmere, kommer der for alvor gang i smeltningsprocesserne ved polerne.",Sara-Cirkeline Ertbølle,,2013-01-21T10:25:00+00:00,https://www.dr.dk/nyheder/viden/miljoe/sod-faar-polerne-til-smelte,DR
Gødningsregler giver dårligt korn,"De skrappe danske gødningsregler giver landbruget et tab på 3,3 milliarder kroner om året. Den samlede høst er blevet 1,2 millioner ton mindre.","Underlødigt korn Laveste proteinindhold nogensinde Mister 3,3 milliarder årligt","De danske regler på miljøområdet er så stramme, at kvaliteten af den danske kornavl nu er så ringe, at kornet knap kan bruges til svinefoder, skriver Jyllands-Posten. - Danmarks landbrugsjord er udpint, fordi gødningsreglerne er så restriktive. Derfor er det desværre en realitet, at dansk korn efterhånden betragtes som underlødigt, siger Flemming Fuglede Jørgensen, der er formand for Bæredygtigt Landbrug. Nye analyser viser, at indholdet af protein i dansk korn er faldet 20 procent og det nåede sidste år det laveste niveau nogensinde. Ifølge nye beregninger fra Videncentret for Landbrug lider erhvervet med de aktuelle priser et årligt nettotab på 3,3 milliarder kroner som følge af de særligt restriktive danske gødningsregler. De danske særregler reducerer - ifølge beregningerne - størrelsen af den samlede årlige høst med 1,3 millioner ton.",Jyllands-Posten,Indland,2013-01-15T02:32:07+00:00,https://www.dr.dk/nyheder/indland/goedningsregler-giver-daarligt-korn,DR
Færre penge har gavnet hospitalet,"Besparelser har tvunget Bornholms Hospital til nytænkning, der gør livet bedre for patienter og personale, mener direktør Kurt Espersen.",,"Man kan sagtens spare penge og optimere patienternes behandling og de ansattes trivsel. Det er konklusionen fra direktør Kurt Espersen fra Bornholms Hospital. For ligesom kommunen må spare penge, oplever Region Hovedstaden, der administrerer Bornholms Hospital, også at have færre penge i kassen. Men man kan spare penge og gøre livet bedre for patienter og personale, siger Kurt Espersen. - Det tvinger os til at tænke nyt, siger han. Og det har fået hospitalsledelsen til at investere i velfærdsteknologiske hjælpemidler. - Det giver bedre arbejdsstillinger og arbejdsmiljø, og patienterne synes, de får bedre behandling, siger han.",Andreas Just,Bornholm,2013-01-29T05:41:15+00:00,https://www.dr.dk/nyheder/regionale/bornholm/faerre-penge-har-gavnet-hospitalet,DR
"Landbrugsformand: Super med tangfoder til ""Øffe""",Virksomheden European Protein har fundet en måde at behandle tang så blandt andet grise kan fordøje det. Lansbrugsorganisationen LanboSyd er helt frisk på foder fra havet.,Formand: Vi stiller gerne med grise,"Store, grønne undervandsmarker af tang, dyrket i de danske have. Det kan måske være fremtiden. Virksomheden European Protein ved Bække har nemlig fundet en måde at behandle tang, så det kan bruges som foder til blandt andet grise og fjerkræ. Tangen optager kvælstof og fosfor i havet, og det giver altså foder, der er bedre for miljøet. Formanden for LandboSyd, Mogens Dall, er klar til at satse på foderet, når det rammer markedet. Til den rigtige pris. - Vi ser store muligheder. Vi ser et alternativt fodermiddel, når det er pris- og konkurrencedygtigt i forhold til de store fodermidler på markedet. Han fortæller, at Landboorganisationen gerne stiller op med forsøgsgrise, hvis det kan føre projektet videre. - Når det kan konkurrere med hvede-, byg- og soyapriser, så er det lige til at bruge. Og hvis grisen kan omdanne de næringsstoffer, der er i tang, så er vi ikke ret langt fra en sushi-gris, siger Mogens Dall. For at kunne producere tangfoderet billigt og med miljømæssige fordele for Danmark mangler European Protein en tangbonde, der er klar til at satse stort på at dyrke tang i de danske have.",Mie Leonora Heiberg Sørensen,Syd- og Sønderjylland,2013-01-11T06:50:00+00:00,https://www.dr.dk/nyheder/regionale/syd/landbrugsformand-super-med-tangfoder-til-oeffe,DR
Kilde: 34 gidsler dræbt i Algeriet,Modstridende oplysninger om situationen ved gasanlæg efter algeriske luftangreb.,Mange dræbte Kørertøjer ødelagt,"34 gidsler og 15 gidseltagere er blevet dræbt under den algeriske hærs luftangreb på gasanlæg i det østlige Algeriet, skriver nyhedsbureauet Ani i Mauretanien. Nyhedsbureauet citerer en talsmand for gidseltagerne, der har tilknytning til al-Qaeda. Algeriske sikkerhedskilder siger samtidig, at 25 udenlandske gidsler er undsluppet gidseltagerne - deriblandt to japanere. En gruppe, der kalder sig ""Blodets Bataljon"", stormede gasanlægget onsdag i et forsøg på at få Frankrig til at indstille en militær kampagne mod islamister i nabolandet Mali. Et øjenvidne i nærheden af gasanlægget bekræfter over for Reuters, at ""mange er blevet dræbt på stedet."" Ingen uafhængige kilder kan bekræfte oplysningerne om 34 dræbte gidsler. Nyhedsbureauet Ani har tætte kontakter til gidseltagerne, som truer med at dræbe resten af gidslerne, hvis hæren nærmer sig gasanlægget. Et øjenvidne siger til Reuters, at køretøjer, som gidseltagerne har brugt for at komme frem til stedet, er blevet ødelagt af det algeriske militær. I Paris siger præsident François Hollande, at han har fuld tillid til, at de algeriske myndigheder vil klare gidselkrisen. To helikoptere har ifølge en af gidseltagerne angrebet anlægget. /ritzau/AFP",,Udland,2013-01-17T13:32:00+00:00,https://www.dr.dk/nyheder/udland/kilde-34-gidsler-draebt-i-algeriet,DR
BILLEDSERIE: Hvide palmer og sneboldkampe i Mellemøsten,,,,Morten Top,,2013-01-10 00:00:00,https://www.dr.dk/Nyheder/Billedserier/2013/01/10194333.htm?focusId=4126539,DR
Børn sover for lidt og bruger fritiden forkert,"Ny undersøgelse viser, at børn mellem 7 og 17 år bruger næsten tre timer foran TV og computer hver dag. Og så sover de for lidt.",Børn sover også for lidt Anbefalet søvn For lidt søvn giver dårligere indlæring Computere og telefoner er de store syndere,"På en helt almindelig hverdag sidder danske skolebørn foran en computer, en tablet eller et TV i mere end tre timer, mens fysisk aktivitet som motion fylder meget lidt. I snit en halv time om dagen. Det er konklusionen på den hidtil mest omfattende undersøgelse af, hvad vi bruger tiden på. Undersøgelsen er netop offentliggjort af Rockwool Fondens Forskningsenhed. Phillip August Harring, fra København går i 1. klasse. Det er de sjove film som tegnefilm som Snurre Snup, der er blandt hans favoritter. Udover sjove film er han også vild med hjemmets iPad, siger han til DR Nyheder.   - Det er min mors, og der er mange spil på den, for eksempel Angry Birds. Phillip bruger dog også tid på at spille fodbold - i det virkelige liv. - Jeg kan godt lide at hamre til bolden, erkender han. Undersøgelsen fra Rockwool Fondens Forskningsenhed viser også, at mere end hvert tredje barn i Danmark i alderen 7 til 18 år, får for lidt søvn. Og kigger man kun på de 7 til 9-årige får halvdelen ikke søvn nok. Ifølge de anbefalinger, Rockwool Fondens forskningsenhed har lavet deres undersøgelse ud fra, skal et barn mellem 7 og 9 år sove mellem 10 og 11 timer. Læs også Så meget skal dit barn sove Børn mellem 10 og 11 år skal sove mellem 9 og 10 timer, de 12- til 14-årige helst skal have 9 timers søvn, mens de 15- til 17-årige mellem 8 og 9 timer. Hvis børn og unge ikke får nok søvn, har det konsekvenser. - Børn, der ikke får sovet nok, fungerer dårlige socialt, men de fungerer også dårligere i skolen, fordi de lærer dårligere, fortæller søvnekspert, overlæge Søren Berg. En af de helt store forhindringer for, at børn kommer tidligt nok i seng, er al elektronikken i børneværelset, mener han: - Computeren skal ud, tv'et skal ud, og mobiltelefonerne skal væk, før at børn kan få den søvn, de skal have.",jette damgaardk/lene Koogi,København,2013-01-17T05:30:00+00:00,https://www.dr.dk/nyheder/regionale/hovedstadsomraadet/boern-sover-lidt-og-bruger-fritiden-forkert,DR
Sygeplejersker kalder lockout for useriøs,"Lockout kommer bag på sygeplejerskerne, der ikke er blevet stillet overfor krav om ændrede arbejdstidsregler.",Ingen reelle forhandlinger - Meget uklart hvad de vil,"- Det er meget useriøst. Sådan betegner næstformanden for Dansk Sygeplejeråd, Dorte Steenberg, Finansministerens lockout af de statslige undervisere. - Vi har ikke haft en eneste reel forhandling på det her område. Og nu kan vi så pludselig se, at de vil udelukke de ansatte fra at møde op på arbejdspladsen og undervise eleverne. Det er meget useriøst, siger Dorte Steenberg i en kommentar. Hun finder det uforståeligt, at staten ikke har større lyst til at finde fælles løsninger, som vil komme uddannelserne til gode. Hos Dansk Sygeplejeråd kommer statens lockout til at ramme alle institutioner for erhvervsrettet uddannelse, herunder SOSU-skolerne, hvor blandt andet sygeplejersker underviser. Det er Moderniseringsstyrelsen, som har varslet lockout og boykot for alle institutioner for erhvervsrettet uddannelse med virkning fra 1. april. - Styrelsen har på intet tidspunkt gjort det klart, at de ville i konflikt. Og styrelsen har ikke forklaret sine krav om ændrede arbejdstidsregler, siger Dorte Steenberg. Ifølge næstformanden har man samtidig afvist de krav, som sygeplejerskerne er kommet med: - Så det er svært at blive klog på, hvad vi skal blive enige om. Og det er meget trist for de mange elever og undervisere, som nu kommer i klemme, siger næstformanden. /ritzau/",,Politik,2013-02-28T11:45:00+00:00,https://www.dr.dk/nyheder/politik/sygeplejersker-kalder-lockout-userioes,DR
Travlhed får sygeplejersker til at frygte fejl,"Uventet travlhed har skabt en ekstrem situation på akutmodtagelsen på Hillerød, hvor sygeplejeskerne nu ligefrem frygter at fejle. Aflast os, lyder opfordringen.",Erkender travlhed,"Situationen på Akutmodtagelsen i Hillerød er nu så alvorlig, at Dansk Sygeplejeråd (DSR) dagligt får opkald fra medlemmer, der er bange for at miste deres autorisation, hvis en patient klager over utilstrækkelig pleje og behandling, skriver Fredriksborg Amts Avis. Rådet opfordrer regionen til at lade andre hospitaler aflaste den nordsjællandske akutmodtagelse. - Sygeplejerskerne har aldrig været ude i så ekstrem en situation før, siger næstformand i Dansk Sygeplejeråd Kreds Hovedstaden Vibeke Schaltz. Sygeplejerådet har bedt direktionen på Nordsjællands Hospital om en faglig drøftelse af forholdene på Akutmodtagelsen, hvor der de sidste måned har været 30-40 procent flere patienter end forventet. Mødet finder sted på mandag. Frederiksborg Amts Avis har forsøgt at få en kommentar fra Regions Hovedstadens koncerndirektion om situationen omkring Akutmodtagelsen i Hillerød, men regionen henviser til direktionen på Nordsjællands Hospital. Hospitalsdirektør Suzanne Aaholm anerkender, at belastningen lige nu er meget stor på Akutmodtagelsen. Og at man mandag vil tage en faglig drøftelse med DSR. - Vil vil på mødet høre de punkter og forslag som DSR vil komme med. Vi anerkender, at epidemier og fusionen i Nordsjælland har lagt et meget stort pres på akutmodtagelsen, og at personalet yder en meget stor indsats i en svær situation i disse dage, hvilket vi er taknemmelige for. Men jeg må høre hvad de kommer med, før jeg kan kommentere mere, siger hun.",Frederiksborg Amts Avis,København,2013-02-06T08:56:00+00:00,https://www.dr.dk/nyheder/regionale/hovedstadsomraadet/travlhed-faar-sygeplejersker-til-frygte-fejl,DR
Sygeplejersker ramt af jobbet,"Sygeplejerskerne i hovedstadsregionen døjer mest med belastende arbejdsstillinger i løbet af arbejdsdagen, viser undersøgelse.",Dårligst arbejdsmiljø i hovedstaden 3500 sygeplejersker har svaret Hillerød Hospital gør noget,"Sygeplejerskerne i hovedstadsregionen døjer mest med belastende arbejdsstillinger i løbet af arbejdsdagen, viser undersøgelse. Det skriver Frederiksborg Amts Avis. Foroverbøjede stillinger, vrid og tunge løft er dagligdag for sygeplejerskerne på landets hospitaler. Særligt i hovedstadsregionen står det slemt til med arbejdsstillingerne, viser undersøgelse fra Dansk Sygeplejeråd. 21 procent er belastet af foroverbøjede arbejdsstillinger i landsdelen, mens det kun gælder for 11 procent af kollegerne i Region Midtjylland eksempelvis. - Det er ikke klædeligt, at hovedstadsregionen har det hårdeste arbejdsmiljø. Det vil vi prøve at gå i dialog med arbejdsgiverne om, siger Vibeke Schaltz, der er næstformand for Dansk Sygeplejeråds Kreds Hovedstaden.   Undersøgelsen, som i dag bliver omtalt i Fagbladet Sygeplejersken, er lavet på baggrund af besvarelser fra 3500 sygeplejersker landet over. Når hovedstadsregionen indtager den ærgerlige førsteplads, så kan det blandt andet hænge sammen med, at man her har den største andel af yngre sygeplejersker og et generelt højt arbejdspres.  - Når der er travlt, så er det nemmere lige at gøre det selv i stedet for at vente, så man kan være to om at løfte en patient, siger Vibeke Schaltz til Frederiksborg Amts Avis. Men på Hillerød Hospital bliver der gjort noget aktivt for at afhjælpe problemet. Her er 20 forflytningsvejledere blevet uddannet til at hjælpe kollegerne til bedre arbejdsstillinger i løbet af dagligdagen. Målet er at få personalets muskel- og skeletbesvær til at falde minimum 10 procent, når projektet bliver afsluttet til sommer.",Peter Bye Andersen,København,2013-02-15T07:02:00+00:00,https://www.dr.dk/nyheder/regionale/hovedstadsomraadet/sygeplejersker-ramt-af-jobbet,DR
Sygeplejersker på tyskbænken,En række sygeplejersker fra Esbjerg har sat sig for at lære at tale tysk,,"Sygeplejerskerne på Sydvestjysk Sygehus, skal være bedre til at kommunikere med de tyske turister. Derfor indledte de i går et tyskkursus, så sygeplejerskerne er klar til det store sommer-rykind fra tyskerne. En af de sygeplejersker, der var med på kurset er Heidi Sørensen. - Jeg må nok sige, at jeg ofte står af, bare en tysker åbner munden og begynder at snakke. Det går så stærkt, at jeg intet forstår, siger hun og fortsætter: - Det jeg i sidste ende er bange for, er at jeg en misser et eller andet, så det ender galt, siger Heidi Sørensen, som sammen med sine kolleger skal på skolebænken i 12 lektioner, før de er parate til at tage imod de tyske turister med fornyet sprogøre.",Søren Andersen,Syd- og Sønderjylland,2013-02-22T05:55:00+00:00,https://www.dr.dk/nyheder/regionale/syd/sygeplejersker-paa-tyskbaenken,DR
OK-sammenbrud: Sygeplejersker og regioner hver til sit,"Det er en højst besynderlig situation, lyder det fra Danske Regioner om sammenbrud i overenskomstforhandlinger",Uforeneligt Krævede ekstra penge,"Overenskomstforhandlingerne mellem Regionernes lønnings- og takstnævn (RLTN) og Sundhedskartellet, der blandt andet tæller sygeplejersker, jordemødre og fysioterapeuter, er brudt sammen. Sammenbruddet i forhandlingerne skyldes, at parterne ikke har kunnet opnå enighed om at få præciseret, at visse ledere med et stort budget- og personaleansvar ikke kan vælges som tillidsrepræsentanter, lyder det fra RLTN. - Det er en højst besynderlig situation, vi er havnet i. Nogle af vores ledere i regionerne har ansvar for store millionbudgetter og flere hundrede medarbejdere, siger Jens Stenbæk, formand for RLTN. - De er vigtige spillere på ledelsesgangen og sidder med i vigtige strategiske drøftelser om budgetter og lignende. Jeg finder, at det er helt uforeneligt med denne lederrolle samtidig at være tillidsrepræsentant, tilføjer han. Regionernes forhandlingsleder påpeger, at en tillidsrepræsentant er den faglige organisations repræsentant på arbejdspladsen. Tillidsrepræsentanten skal som en af sine funktioner blandt andet repræsentere medarbejderne i de formelle medindflydelsesudvalg, hvor ledelsen udpeger ledelsesrepræsentanter til at sidde på den anden side: - Det giver nogle rolleforvirringer, hvis lederen er både leder og tillidsrepræsentant. Vi har fuldt ud anerkendt, at lederne for eksempel kan etablere talspersonordninger, netværk og tilsvarende. - Men Sundhedskartellet krævede derudover at få ekstraordinære penge til ledergruppen uden for rammen. Det ville jeg aldrig kunne forsvare over for alle andre ansatte i regionerne, slutter Jens Stenbæk. Sygeplejerskerne er den klart største gruppe i Sundhedskartellet, der er en forhandlings- og samarbejdsorganisation for knap 120.000 beskæftigede i sundheds- og socialsektoren. /ritzau/",,Penge,2013-02-21T05:35:00+00:00,https://www.dr.dk/nyheder/penge/ok-sammenbrud-sygeplejersker-og-regioner-hver-til-sit,DR
Øens sygeplejersker har nemt ved at få arbejde,"Beskæftigelsen blandt øens sygeplejersker er i top. Lige nu er der under fem sygeplejersker, der er ledige. ",,"Beskæftigelsen blandt øens sygeplejersker er i top. Lige nu er der under fem sygeplejersker, der er ledige. Det viser tal fra Danske Sundhedsorganisationers A-kasse. For et år siden blev sygeplejerskerne på Bornholm ellers også ramt af arbejdsløshed ligesom i resten af landet. Det var i sær de nyuddannede, der havde svært ved at få et job. Men nu er den udvikling vendt. - Lige nu ser det sådan ud, at der slet ikke er et problem med arbejdsløshed blandt sygeplejersker på Bornholm, siger Kristina Robins, der er kredsnæstformand i Dansk Sygeplejeråd.",Jais Nørgaard,Bornholm,2013-02-18T04:47:00+00:00,https://www.dr.dk/nyheder/regionale/bornholm/oeens-sygeplejersker-har-nemt-ved-faa-arbejde,DR
Kun på skadestuen efter aftale,"Regionerne kræver, at alle skal ringe til en læge eller sygeplejerske, før de tager på skadestuen.",Bliver beroliget over telefonen 90% sker telefonisk Gode råd - ring først,"Er anklen forvredet eller feberen høj, så ring først, så en læge eller sygeplejerske kan vurdere, om du har brug for behandling. Åbne skadestuer, hvor patienterne kommer direkte fra gaden, er slut fra næste år. Fra 2014 indfører alle landets skadestuer krav om, at patienterne skal ringe til vagtlægen eller en akuttelefon bemandet med sygeplejersker, inden de henvender sig på skadestuen. - Regionerne har indgået en aftale med regeringen, som betyder, at man skal ringe først. I hovedstaden bliver det til vores akuttelefon, siger Kirsten Lee (R), formand for Akutudvalget i Region Hovedstaden. Region Hovedstaden og Region Syd har ellers fastholdt, at patienterne kan komme uanmeldt. Men med den ny aftale mellem regeringen og Danske Regioner ændres den ordning. I de regioner, som allerede har indført kravet, viser erfaringen, at mange unødvendige behandlinger kan undgås ved at ringe først. I Region Sjælland lykkes det ifølge næstformand i regionsrådet Jens Stenbæk (V) at dirigere omkring hver fjerde patient uden om regionens skadestuer. - De bliver hjulpet på anden vis. Nogen kan nøjes med at blive beroliget over telefonen af sygeplejerskerne, mens andre henvises til behandling hos de praktiserende læger. Det betyder, at vi får taget presset af vores skadestuer, siger han. Ved indførelsen af de nye regler for halvandet år siden var politikerne usikre på, om borgerne ville huske at ringe. En nylig opgørelse viser, at 90 procent af alle henvendelser i dag sker telefonisk. I Region Midtjylland er erfaringerne knap så positive. En opgørelse i begyndelsen af 2012 viste, at 30 procent af patienterne mødte op uden at have ringet. - Der vil altid være nogen, som møder uanmeldt. De bliver ikke afvist, men får efter endt behandling på en pæn måde at vide, at de skal huske at ringe næste gang, siger Moana Hjarnø Nielsen, projektleder i regionen. I Region Sjælland har borgerne siden 2011 skullet ringe til akuttelefonen, inden de henvender sig på skadestuen. Hvis du skal på skadestuen, så skal du ringe på telefonnummer 70 15 07 08. Du kan også finde et link til Region Sjællands akuttelefon-hjemmeside i boksen til højre.",Casper Dalsgaard Sander,Sjælland,2013-02-27T12:11:40+00:00,https://www.dr.dk/nyheder/regionale/sjaelland/kun-paa-skadestuen-efter-aftale,DR
Bornholm kan få mangel på sygeplejersker,"Dansk Sygeplejeråd, DSR, er bekymret for, at der inden for den nærmeste fremtid vil blive mangel på sygeplejersker på Bornholm. ","Trussel om ledighed er afblæst Flere går fra, end der kommer til","Dansk Sygeplejeråd, DSR, er bekymret for, at der inden for den nærmeste fremtid vil blive mangel på sygeplejersker på Bornholm. For et år siden var der ellers udsigt til, at især de nyuddannede sygeplejersker ville få svært ved at få arbejde på øen. Men i februar i år var der i følge Danske Sunhedsorganisationers A-kasse under fem ledige bornholmske sygeplejersker. Samtidig søger hospitalet fem nye sygeplejersker. Og selvom truslen om højere arbejdsløshed er afblæst, er Dansk Sygeplejeråds kredsnæstformand, Kristina Robins, bekymret for, at problemet bliver det stik modsatte. - Vi bekymrer os i forhold til fremtiden, om det bliver en større udfordring på Bornholm, at vi kommer til at mangle sygeplejersker, siger hun. En af årsagerne til, at Kristina Robins har den her bekymring, er, at det sidste kuld nyuddannede sygeplejersker på Bornholm, kun bestod af fire personer. - Men ellers handler det om, at der er flere sygeplejersker, der går fra, end der kommer til, så det på sigt kan blive en stor udfordring, at få tilstrækkeligt med sygeplejersker, siger hun.",Jens Ørberg,Bornholm,2013-02-18T05:49:00+00:00,https://www.dr.dk/nyheder/regionale/bornholm/bornholm-kan-faa-mangel-paa-sygeplejersker,DR
BILLEDSERIE: Nu er den danske ulv på museum,,,,Morten Top,,2013-02-09 00:00:00,https://www.dr.dk/Nyheder/Billedserier/2013/02/09162657.htm?focusId=3463321,DR
Lig i nettet ved Læsø er en ældre mand,"Det var liget af en 50-60-årig mand, som en nordjysk fisker fik i nettet øst for Læsø. Ingen savnede personer.",Ingen meldt savnet,"Liget i fiskenettet ud for Læsø er en mand mellem 50 og 60 år, der har ligget i vandet i en uges tid. Nordjyllands Politi har dog endnu ikke identificeret manden efter ligsynet fredag. - Vi mener, at det drejer sig om en europæisk udseende mand i alderen 50 til 60 år. Han er i civilt tøj, så det er ikke en fisker eller en anden i arbejdstøjet, siger vicepolitikommissær Lars Jensen fra lokalpolitiet i Frederikshavn til Ritzau. Politiet ved endnu ikke, om der ligger en forbrydelse bag, men foreløbig er der intet, der tyder på noget kriminelt, vurderer politiet. De har nu spurgt kollegerne i nabolandene efter savnede personer, da der ikke er nogen i Danmark, som savner en mand svarende til beskrivelsen. - Der er ikke umiddelbart nogen savnede personer, så vi har spurgt i Norge og Sverige, om de har savnede personer, som kan være den pågældende mand, fortæller Lars Jensen. Det var en fisker, som torsdag aften fik liget i nettet, da han fiskede øst for Læsø. Liget skal obduceres mandag for at fastslå dødsårsag og identitet. /ritzau/",,Indland,2013-02-08T15:57:07+00:00,https://www.dr.dk/nyheder/indland/lig-i-nettet-ved-laesoe-er-en-aeldre-mand,DR
Forskere: Politikerne har for travlt med at placere atomaffald,"Udpegningen af seks steder rundt i Danmark som mulige depoter for radioaktivt affald er forhastet, mener forskere fra Aalborg.",,"Det går for stærkt! Sådan lyder kritikken fra en gruppe forskere af processen med at placere det danske atomaffald fra Risø. Udpegningen af seks steder rundt i Danmark - blandt andet Bornholm - som mulige depoter for radioaktivt affald er forhastet. Og det er sket med for lidt og for dårlig inddragelse af borgerne. Forskere ved Det Danske Center for Miljøvurdering ved Aalborg Universitet mener, at udpegningen burde have ventet til at der var lavet miljøvurderinger af de forskellige alternativer. Forskerne mener, det er unødvendigt hastværk, at der inden årets udgang skal ligge en miljøvurdering af de seks placeringer. - Det er ikke realistisk, hvis alle alternativer også udlandet skal undersøges lige godt for at finde det bedste beslutningsgrundlag. Der er ingen grund til det hastværk, siger professor Lone Kørnøv fra Det Danske Center for Miljøvurdering. Forskerne mener, at politikerne fra starten har været låst af folketingsbeslutningen fra 2003 om, at affaldet skal placeres i Danmark. - Vi ved ikke, om de danske placeringer eller en midlertidig deponering på Risø eller eksport til udlandet er den bedste løsning, siger Lone Mørkøv og fortsætter: - Det er brandærgerligt, hvis den ellers udmærkede grundtanke om, at man selv skal rydde op efter sig, kommer til at spærre for den måske bedste miljømæssige løsning, som kan være eksport af affaldet. - Samtidig har det været en lukket og teknisk proces uden nogen borgerinddragelse hidtil. På den baggrund er det forudsigeligt og lige efter bogen, at det har skabt lokal modstand i de kommuner, som er blevet udpeget. Hun peger på, at politikerne burde have lært af blandt andet balladen i forbindelse med planlægningen af vindmølletestcentret i Østerild i Thy. - Og det var jo ikke nær så kontroversielt et emne som et depot for atomaffald. Alligevel har politikerne tilsyneladende intet lært af det, og det kan undre, siger hun.",Lene Jensen,Bornholm,2013-02-11T07:43:52+00:00,https://www.dr.dk/nyheder/regionale/bornholm/forskere-politikerne-har-travlt-med-placere-atomaffald,DR
DF: Sclerosepatienter skal kunne køre med hash i blodet,"Dansk Folkepartis sundhedsordfører vil have en ordning, der sikrer sclerosepatienter på hash-medicin kørekortet.",Tager fat i sundhedsministeren,"Det er ikke rimeligt, at sclerosepatienter tvinges til at vælge bilen fra, fordi den medicin, de tager mod spasmer og smerter, indeholder THC, som er det aktive stof i hash. Det mener Dansk Folkepartis sundhedsordfører, Liselott Blixt. Hun går dermed imod Sundhedsstyrelsens vurdering af den THC-holdige medicin Sativex, som gives til sclerosepatienter mod smerter og spasmer. - Man bliver jo ikke skæv, ligesom hvis man ryger hash. Man skal tage ret meget af det, før man bliver påvirket. Derfor mener jeg, at det må være den enkelte læge, der skal vurdere, om patienten kan køre eller ej, siger Liselott Blixt. Hun mener, at den nultolerance-lovgivning, der føres over for hash-påvirkede trafikanter, går ud over sclerosepatienterne på en urimelig måde. - Man sidestiller sclerosepatienter med folk, der ryger meget hash. Og det er jo ikke det samme. Her taler vi om en mundspray, som man jo ikke tager for sjov. Det bliver vi nødt til at se på, og jeg vil derfor tage fat i sundhedsministeren, og så håber jeg, at Sundhedsstyrelsen vil se på sagen igen, siger Liselott Blixt.",Sune Lundby Møller,Politik,2013-02-13T22:56:00+00:00,https://www.dr.dk/nyheder/politik/df-sclerosepatienter-skal-kunne-koere-med-hash-i-blodet,DR
Bare bryster i alle aldre stod i kø i Sønderborg,"Der var stor opbakning, da Sønderborgs Kvindekomite den 21. februar inviterede alle, der havde lyst til at smide trøjen.",,"Der blev blitzet bare bryster i stor stil, da Sønderborgs Kvindekomitte i weekenden opfordrede kvinder i alle aldre til at smide trøjen og lade deres atributter forevige. Arrangementet var optakt til kvindekampdagen, hvor kvindekomiten ønsker at hylde kvindekroppen i en tid, hvor kvinders forestilling om en idealkrop præges af mediebilledets perfekte kvindekroppe. Og ifølge arrangør Eva Bie Lilleør gik det over al forventning. - Det var en meget varm og meget rørende dag, hvor mange kom med en meget personlig historie eller baggrund for at stille op, siger hun. Over 80 kvinder fik fotograferet deres bryster, og billederne skal nu samles på plakat, der offentliggøres i forbindelse med selve kampdagen den 8. marts.",Jonas Deiborg,Syd- og Sønderjylland,2013-02-26T07:27:58+00:00,https://www.dr.dk/nyheder/regionale/syd/bare-bryster-i-alle-aldre-stod-i-koe-i-soenderborg,DR
Her er tallene: Så meget tjener Danske Banks topchefer,,,,Nikoline Vestergaard,,2013-02-07 00:00:00,https://www.dr.dk/nyheder/baggrund/2013/02/07/113606.htm?focusId=3484584,DR
Truede 12-årig med pistol,"I aftes truede en 18-årig mand en 12-årig med noget, der lignede en rigtig pistol. Det skete på Pingels Allé i Rønne.",,"En 18-årig mand blev i aftes anholdt efter at han sammen med to andre unge havde truet en 12-årig med pistol. Det var sket på Pingels Allé i Rønne. Ved anholdelsen viste det sig, at pistolen ikke var en rigtig pistol. Det er formentlig en paintball-pistol eller softball-pistol, og den blev konfiskeret. - Men når man bliver truet med den, kan man ikke se om det er en ægte pistol eller ej, siger vagtchef Søren Sørensen. Den 18-årige er afhørt og løsladt igen, men sigtet for overtrædelse af våbenloven.    ",Malene Bo Christiansen,Bornholm,2013-02-08T04:50:00+00:00,https://www.dr.dk/nyheder/regionale/bornholm/truede-12-aarig-med-pistol,DR
Kampen om SU starter i morgen,Uddannelsesminister Morten Østergaard (R) tager fredag fat på de første forhandlinger om en kommende SU-reform. ,EL og LA står uden for,"Venstre bliver de første til at drikke kaffe med uddannelsesminister Morten Østergaard (R) og småforhandle om en kommende SU-reform. Fredag tager ministeren nemlig fat på de første møder, efter regeringens SU-udspil tirsdag i denne uge blev lanceret. Tirsdag eftermiddag i næste uge skal De Konservative og Dansk Folkeparti så en tur forbi ministeriet. Morten Østergaard mødes i første omgang med partierne i SU-forligskredsen, der tæller regeringspartierne, og VKO. Enhedslisten og Liberal Alliance står udenfor, men regeringen kan dog i princippet godt lave en SU-aftalen udenom forligskredsen - så gælder de nye SU-regel bare først efter næste valg.",Mette Mayli Albæk,Politik,2013-02-21T11:20:22+00:00,https://www.dr.dk/nyheder/politik/kampen-om-su-starter-i-morgen,DR
Pladsmangel er hverdag på sygehuse,"Hver fjerde sygeplejerske på de nordjyske sygehuse fortæller, at de indenfor en uge har oplevet patienter på gangene eller i opholdsrum.",Hver fjerde Syv pct. færre Flere skal ansættes Vi er igang,"Pladsmangel plager adskillige patienter på de nordjyske sygehuse. Det kniber ofte med pladsen på sengestuerne på især de akutte og medicinske afdelinger, siger Jytte Wester, der er kredsformand for Dansk Sygeplejeråd i Nordjylland. Hver fjerde sygeplejerske i Nordjylland har indenfor en uge oplevet, at patienter har måttet tilbringe deres sygehusophold på en gang eller i et opholdsrum. Det viser en frisk analyse fra Dansk Sygeplejeråd. Det hænger blandt andet sammen med, at der de senere år er skåret ned på antallet af sengepladser på medicinske afdelinger i Nordjylland. Syv procent færre senge er der i dag i forhold til for fem år siden. - Tanken har været, at kommunerne skulle overtage mange flere sundhedsopgaver for at forhindre uhensigtsmæssige indlæggelser af ældre. Men det kræver, at kommunerne ansætter markant flere sygeplejersker, siger Jytte Wester. Den nordjyske kredsformand forudser, at problemerne med overbelægning vil vokse, hvis der ikke sættes ind nu. Sundhedsminister Astrid Krag siger i en kommentar, at der allerede er ved at blive taget hånd om overbelægning. - Handleplanen er allerede i fuld gang med at blive udført, siger hun og vil derefter ikke sætte yderligere i værk for at få løst problemet.  ",Niels Kjeldsen,Nordjylland,2013-02-21T12:53:00+00:00,https://www.dr.dk/nyheder/regionale/nordjylland/pladsmangel-er-hverdag-paa-sygehuse,DR
Her er tallene: Så meget tjener Danske Banks topchefer,,,,Nikoline Vestergaard,,2013-02-07 00:00:00,https://www.dr.dk/nyheder/baggrund/2013/02/07/113606.htm?focusId=3395557,DR
Her er tallene: Så meget tjener Danske Banks topchefer,,,,Nikoline Vestergaard,,2013-02-07 00:00:00,https://www.dr.dk/nyheder/baggrund/2013/02/07/113606.htm?focusId=3400855,DR
Læserne diskuterede prostitution med K-ordfører Mai Henriksen,,,,Søren Aaes,,2013-02-04 00:00:00,https://www.dr.dk/Nyheder/Artikler/2013/02/04/124720.htm?focusId=3718947,DR
Sygeplejersker skal have mindre sexede uniformer,Sexchikane er et stigende problem inden for sygeplejefaget. Derfor er der mere tækkelige uniformer på vej.,Ikke længere gennemsigtige Løser ikke hele problemet,"Der er nye uniformer på vej til sygeplejersker i tre af landets fem regioner, fordi undersøgelser viser, at personalet ønsker mindre sexede klæder, der kan modvirke sexchikane. Og det er Dansk Sygeplejeråd godt tilfreds med. - Jeg synes, at det er rigtigt positivt, fordi der ligger et stort ønske hos sygeplejerskerne om at få nogle uniformer, der dækker og ikke er gennemsigtige, siger foreningens næstformand, Dorte Steenberg. - Det er vigtigt, at man har noget arbejdstøj, som man føler sig godt tilpas i, og som udstråler professionalitet. For uniformerne er en del af ens arbejdsmiljø og har selvfølgelig en betydning, understreger hun. Det er sygeplejersker i Region Midtjylland, Hovedstaden og Sjælland, der kan se frem til de nye uniformer, der for eksempel vil være mindre udringede og længere bag på samt være lavet af stof, der ikke er gennemsigtigt. Nyheden om de nye klæder kommer kun en måned efter, at en undersøgelse lavet af Dansk Sygeplejeråd viste, at otte procent af landets sygeplejersker havde været udsat for uønsket seksuel opmærksomhed på deres arbejdsplads i 2012. Det er en fordobling på blot ti år. Dorte Steenberg tror dog ikke at nye uniformer løse problemet med sexchikane mod sygeplejersker. - Der er noget omkring sexchikane, der ikke umiddelbart knytter sig til uniformerne, men måske knytter sig mere til et generelt syn på kvinder, mener hun. /ritzau/",,Indland,2013-03-01T14:04:00+00:00,https://www.dr.dk/nyheder/indland/sygeplejersker-skal-have-mindre-sexede-uniformer,DR
Sygeplejersker skal være mindre sexede, Sexchikane er et stigende problem inden for sygeplejefaget. Derfor er der mere tækkelige uniformer på vej.,,"Der er nye uniformer på vej til sygeplejersker i tre af landets fem regioner, fordi undersøgelser viser, at personalet ønsker mindre sexede klæder, der kan modvirke sexchikane. Og det tager Dansk Sygeplejeråd imod med åbne arme. - Jeg synes, at det er rigtigt positivt, fordi der ligger et stort ønske hos sygeplejerskerne om at få nogle uniformer, der dækker og ikke er gennemsigtige, siger foreningens næstformand, Dorte Steenberg, til Ritzau. - Det er vigtigt, at man har noget arbejdstøj, som man føler sig godt tilpas i, og som udstråler professionalitet. For uniformerne er en del af ens arbejdsmiljø og har selvfølgelig en betydning, understreger hun. Det er sygeplejersker i Region Midtjylland, Hovedstaden og Sjælland, der kan se frem til de nye uniformer, der for eksempel vil være mindre udringede og længere bag på samt være lavet af stof, der ikke er gennemsigtigt. Nyheden om de nye klæder kommer kun en måned efter, at Dansk Sygeplejeråd kunne offentliggøre, at sexchikane er et stigende problem inden for sygeplejefaget. Faktisk viste en undersøgelse lavet af foreningen, at hele otte procent af landets sygeplejersker havde været udsat for uønsket seksuel opmærksomhed på deres arbejdsplads i 2012. Hvilket er en fordobling på blot ti år. Og allerede dengang sagde Dorte Steenberg, at det var et område, der skulle mere fokus på både på arbejdspladserne og i samfundet, Derfor synes hun helt sikkert, at de nye uniformer er et skridt i den rigtige retning. Men samtidig påpeger hun, at de ikke løser hele problemet med sexchikane mod sygeplejersker. - Jeg tror ikke, at det er nok, fordi der er noget omkring sexchikane, der ikke umiddelbart knytter sig til uniformerne, men måske knytter sig mere til et generelt syn på kvinder, vurderer Dorte Steenberg: - Men uniformerne er klart et skridt i den rigtige retning for at forbygge chikanen, fastslår næstformanden.",Ritzau,Sjælland,2013-03-01T17:06:00+00:00,https://www.dr.dk/nyheder/regionale/sjaelland/sygeplejersker-skal-vaere-mindre-sexede,DR
Sygeplejersker skal have mindre sexede uniformer,Sexchikane er et stigende problem inden for sygeplejefaget. Derfor er der mere tækkelige uniformer på vej.,Slut med gennemsigtige uniformer Sexchikane et stigende problem Et skridt i den rigtige retning,"Sexchikane er et stigende problem inden for sygeplejefaget. Derfor er der mere tækkelige uniformer på vej. Der er nye uniformer på vej til sygeplejersker i tre af landets fem regioner, fordi undersøgelser viser, at personalet ønsker mindre sexede klæder, der kan modvirke sexchikane. Og det tager Dansk Sygeplejeråd imod med åbne arme. - Jeg synes, at det er rigtigt positivt, fordi der ligger et stort ønske hos sygeplejerskerne om at få nogle uniformer, der dækker og ikke er gennemsigtige, siger foreningens næstformand, Dorte Steenberg, til Ritzau. - Det er vigtigt, at man har noget arbejdstøj, som man føler sig godt tilpas i, og som udstråler professionalitet. For uniformerne er en del af ens arbejdsmiljø og har selvfølgelig en betydning, understreger hun. Det er sygeplejersker i Region Midtjylland, Hovedstaden og Sjælland, der kan se frem til de nye uniformer, der for eksempel vil være mindre udringede og længere bag på samt være lavet af stof, der ikke er gennemsigtigt. Nyheden om de nye klæder kommer kun en måned efter, at Dansk Sygeplejeråd kunne offentliggøre, at sexchikane er et stigende problem inden for sygeplejefaget. Faktisk viste en undersøgelse lavet af foreningen, at hele otte procent af landets sygeplejersker havde været udsat for uønsket seksuel opmærksomhed på deres arbejdsplads i 2012. Hvilket er en fordobling på blot ti år. Og allerede dengang sagde Dorte Steenberg, at det var et område, der skulle mere fokus på både på arbejdspladserne og i samfundet, Derfor synes hun helt sikkert, at de nye uniformer er et skridt i den rigtige retning. Men samtidig påpeger hun, at de ikke løser hele problemet med sexchikane mod sygeplejersker. - Jeg tror ikke, at det er nok, fordi der er noget omkring sexchikane, der ikke umiddelbart knytter sig til uniformerne, men måske knytter sig mere til et generelt syn på kvinder, vurderer Dorte Steenberg: - Men uniformerne er klart et skridt i den rigtige retning for at forbygge chikanen, fastslår næstformanden.  ",Ritzau,Midt- og Vestjylland,2013-03-01T16:12:00+00:00,https://www.dr.dk/nyheder/regionale/midtvest/sygeplejersker-skal-have-mindre-sexede-uniformer,DR
Regionsdirektør: Sygeplejersker har ret til at ytre sig,"- Den grundlovssikrede ytringfrihed gælder både i Esbjerg og på alle vores øvrige institutioner, siger regionsdirektør Mikkel Hemmingsen, efter at flere sygeplejersker har følt sig truet på deres ytringfrihed.",Må bruge alle kanaler Bliver taget op igen,"- Man har selvfølgelig retten og muligheden for at gå ud og ytre sig i pressen, som det er stadfæstet i grundloven, siger regionsdirektør Mikkel Hemmingsen, efter at flere sygeplejersker på Sydvestjysk har følt sig truet på deres ytringfriheden. Dansk sygeplejeråd er nu gået ind i sagen, efter det er kommet frem, at sygeplejerskerne på Sydvestjysk Sygehus i flere tilfælde har oplevet at måtte stå skoleret for ledelsen, og fået advarsler eller deciderede påtaler efter de har ytret sig offentligt om deres arbejde. - Jeg synes, at man som medarbejder sammen med sin ledelse skal arbejde på at få lavet denne her arbejsplads, som vi gerne vil have. I den her proces skal man bruge alle de kanaler, man har, siger Mikkel Hemmingsen og tilføjer: - Så længe man udtaler sig som oprivatperson, overholder sin tavshedspligt og ikke går ud og krænker nogen med sine udtalelser. Sagen er tidligere blevet drøftet i regionens samarbejdsudvalg, men vil nu blive taget op igen. - Vi vil også tage det op med det pågældende sygehus og sikre, at de lokale regler, de har,  stemmer overens med de fælles regionale regler, siger Mikkel Hemmingsen. På Sydvestjysk Sygehus vil ledelse og fællestillidsmanden se på hospitalets pressepolitik, for at se, om den kan gøres mere forståelig så der ikke opstår tvivl i fremtiden. http://mu.net.dr.dk/admin/programcard/get/?id=urn:dr:mu:programcard:5136cca4860d9a1064b647fa",Mie Leonora Heiberg Sørensen,Syd- og Sønderjylland,2013-03-19T09:10:00+00:00,https://www.dr.dk/nyheder/regionale/syd/regionsdirektoer-sygeplejersker-har-ret-til-ytre-sig,DR
Sygeplejersker skal have mere tækkelige uniformer,Otte procent af landets sygeplejersker have været ude for sexchikane. Nu skal sygeplersker i Region Midtjylland og to andre regioner have ny uniformer.,Uønsket seksuel opmærksomhed,"Sexchikane er et stigende problem for sygeplejersker. Derfor er der mere tækkelige uniformer på vej. Der er nye uniformer på vej til sygeplejersker i tre af landets fem regioner, fordi undersøgelser viser, at personalet ønsker mindre sexede klæder, der kan modvirke sexchikane. Det er sygeplejersker i Region Midtjylland, Hovedstaden og Sjælland, der får nye uniformer.  De bliver for eksempel mindre udringede og længere bag på, og de bliver lavet af stof, der ikke er gennemsigtigt. En undersøgelse lavet af Dansk Sygeplejeråd viser, at otte procent af landets sygeplejersker har været udsat for uønsket seksuel opmærksomhed i 2012. -Det skal mere end nye uniformer til for at løse det problem. Men det er da et skridt på vejen, siger næstformand i Dansk Sygeplejeråd Dorte Steenberg.  ",Lillian Knudsen,Østjylland,2013-03-01T14:40:00+00:00,https://www.dr.dk/nyheder/regionale/oestjylland/sygeplejersker-skal-have-mere-taekkelige-uniformer,DR
Sygeplejerskers ytringsfrihed truet,"Sygeplejerskerne ved Sydvestjysk Sygehus i Esbjerg føler, at der er lagt låg på deres ytringsfrihed.",Bange for at miste arbejdet Mere gennemskuelig pressepolitik,"Man skal tænke sig om mindst to gange, før man taler, hvis man er sygeplejerske på Sydvestjysk Sygehus i Esbjerg. For det kan få store konsekvenser, hvis man kritiserer arbejdspladsen i medierne. Det viser en række sager, hvor sygeplejersker har fået advarsler og påtaler af ledelsen, efter de har ytret sig offentligt. Det får nu Dansk Sygeplejeråd til at føre en principiel sag om ytringsfrihed. - Vi oplever, at sygeplejerskerne er rigtig bange for at miste deres job. Og hvis de får en påtale, er det jo noget, der bliver i deres papirer. Også til fremtidige jobsøgninger. Så det er et stort problem, siger Line Gessø Hansen, der er næstformand i Dansk Sygeplejeråd, Kreds Syddanmark. I direktionen kan man ikke genkende problemets omfang, men er indstillet på at se på, hvordan man kan imødegå problemet. - Jeg kan godt forstå, at nogle måske bliver tilbageholdne med at udtale sig, hvis der er tvivl om, hvad man må sige og hvordan. Så vi må se på, hvordan vi gør vores pressepolitik mere gennemskuelig, siger Birthe Mette Pedersen, der er sundhedsplejefaglig direktør ved Sydvestjysk Sygehus.",Louise Degn-Hansen og Maria Larsen,Syd- og Sønderjylland,2013-03-19T06:21:00+00:00,https://www.dr.dk/nyheder/regionale/syd/sygeplejerskers-ytringsfrihed-truet,DR
OVERBLIK: Så længe varede tidligere konflikter,"Der har gennem tiden været mange konflikter på det danske arbejdsmarked. Mange af dem er endt med regeringsindgreb. Se her, hvor længe de varede. ",Folkestemning og skolereform 2008 - Marathonkonflikten 1998 - Gærkrisen 1985 - Påskestrejken 1976 - Plattedamernes strejke 1973 – Storkonflikt 1956 - Storkonflikt 1933 - Kanslergadeforliget,"Den nuværende lockout af skolelærerne er ved at skrive sig ind i føljetonen over historiske konflikter på det danske arbejdsmarked. Lockouten begyndte 2. april, og mens den nu er gået ind i sin tredje uge, spørger flere sig selv: hvor længe vil det blive ved? Lærerne har råd til at være lockoutet otte uger endnu, og intet peger på, at KL og lærerne finder hinanden ved forhandlingsbordet. Samtidig afviser finansminister Bjarne Corydon fortsat, at et regeringsindgreb er på vej. Arbejdsmarkedsforsker ved Københavns Universitet, Mikkel Mailand, vurderer, at der er adskillige faktorer, der påvirker, om og hvornår regeringen griber ind og sætter en stopper for en lockout. - Der er folkestemning. Der er hensynet til andre politiske spørgsmål, der er oppe i tiden, som her er skolereformen. Men ser man på timingen af regeringsindgreb, er de typisk kommet i løbet af de første fire uger, siger han. På dr.dk har vi gravet i historien og fundet de største konflikter på det danske arbejdsmarked. Herunder kan du læse, hvad konflikterne gik ud på, om de blev løst ved forhandlingsbordet eller gennem et regeringsindgreb, og hvor længe konflikten varede. Sygeplejersker, pædagoger og sosu-assistenter strejkede i løbet af foråret for 15 procent mere i løn. Samtidig ønskede sygeplejerskerne at sætte fokus på deres arbejdsforhold. Det var Anders Fogh Rasmussen (V), der var statsminister, og der var hyppige rygter om et regeringsindgreb. Men det kom ikke, og sygeplejerskerne endte derfor med at strejke i næsten to måneder. Konflikten fik en ende, da fagforeningerne FOA, Sundhedskartellet og BUPL accepterede mindre lønstigninger af arbejdsgiverne - staten, KL og Danske Regioner - end de havde krævet i første omgang. FOA gik med til 13,4 procent. BUPL accepterede 12,8 procent samt bedre forhold på løntrin og øget tillæg for overarbejde, mens Sundhedskartellet til slut accepterede 13,3 procent mere i løn over tre år. Flere kan nok huske den nordmand, der lastede sit fly med gær og fløj det sydpå til gærhamstrende danskere under det, der er blevet kendt som gærkrisen i 1998. De strejkende kæmpede især for den sjette ferieuge, og mellem den 25. april og 6. maj lå Danmark stille. Aviserne udkom ikke, butikkerne kunne ikke få varer kørt ud, og konflikten er især blevet kendt for frygten for mangel på gær. Konflikten endte efter 10 dage, hvor Nyrup-regeringen greb ind. Den ophøjede et forslag til lov, som lå tæt på resultatet af forårets overenskomstforhandlinger, der blev nedstemt ved en urafstemning. De strejkende fik ikke deres sjette ferieuge. Men ved overenskomstforhandlingerne i 2000 blev den en del af aftalen. Storkonflikten står mellem Dansk Arbejdsgiverforening og LO. De omkring 300.000 strejkende vil have nedsat arbejdsugen til 35 timer. Den såkaldte påskestrejke varede ikke længe, da Schlüter-regeringen allerede efter seks dage greb ind med en formulering, den selv havde skrevet. Her bliver en arbejdsuge på 40 timer skåret ned til en 39 timers arbejdsuge, og ved næste forhandling blev den skåret yderligere ned til 37 timer uden konflikt. Plattedamerne, der maler det kongelige porcelæn, strejkede sammen med deres kollegaer på fabrikken i en konflikt, der spredte sig til 10.000 arbejdere over hele landet. Damerne ville have 6,50 kroner mer i løn i timen. Der kom intet indgreb fra regeringens side. I stedet opnåede plattedamerne til sidst en lønstigning på tre kroner i timen. Konflikten i 1973 er den største arbejdskonflikt i Danmark nogensinde. 155.000 strejkede, mens 105.000 var lockoutet. Arbejdsgivere og arbejdstagerne var blandt andet uenige om arbejdernes krav om en 40 timers arbejdsuge og ligeløn. Efter to ugers konflikt greb statsminister Anker Jørgensen (S) ind. Resultatet af regeringsindgrebet blev en arbejdsuge på maksimalt 40 timer. Ligelønnen blev indført – om end af formel karakter. Fagbevægelsen stillede blandt andet krav om at nedsætte den ugentlige arbejdstid fra 48 til 44 timer. Forhandlingerne brød sammen, og 65.000 arbejdere endte med at strejke. Forligsmanden fremlagde et forslag, som begge parter kunne anbefale deres medlemmer. Men arbejderne stemte det ned. Statsminister H. C. Hansen (S) og hans regering greb ind efter cirka to uger, da transportarbejderne stoppede med at køre olie og benzin ud. Regeringen gjorde det forkastede mæglingsforslag til lov, og det fik mere end 100.000 demonstranter til at protestere foran Christiansborg. Fra folketingssalen hvæsede H. C. Hansen: - Mig skal de ikke drive pis på. 30ernes økonomiske krise rasede, og Arbejdsgiverforeningen varslede lockout for 100.000 arbejdere, fordi fagbevægelsen afviste et krav om, at arbejderne skulle gå 20 procent ned i løn. I den socialdemokratiske statsminister Thorvald Staunings lejlighed på Kanslergade på Østerbro mødes forhandlere fra Venstre med regeringspartierne Socialdemokratiet og Det Radikale Venstre. I lejligheden bliver politikerne enige om, at overenskomsterne skal forlænges ved et lovindgreb, og på den måde bevarer arbejderne deres lønninger.",Laura Marie Sørensen og Paw Velling,Politik,2013-03-26T16:20:00+00:00,https://www.dr.dk/nyheder/politik/overblik-saa-laenge-varede-tidligere-konflikter,DR
Jobrotation skaber arbejde,"Region Midtjylland har succes med jobrotation.60 sygeplejerske fra psykatrien har været på kursus, mens 30 ledige har taget deres job så længe.",Win-win,"Region Midtjylland har tidligere vist, at jobrotation kan skabe job til de ledige, og nu har regionen gjort det igen: Fire ledige sygeplejersker har fået fast arbejde, og 11 ledige har fået forlænget deres vikariater i psykiatrien. Alt i alt har 60 fastansatte sygeplejersker i psykiatrien været på kursus, mens 30 ledige har overtaget deres job så længe. Og de ledige har samtidigt fået en introduktion til at arbejde i psykiatrien. Claus Graversen, der er chefsygeplejerske i Psykiatri og Social i Region Midtjylland kalder det en win-win-situation for afdelingen. - Vi kan nu honorere de høje krav, der stilles i dag til sygeplejersker i psykiatrien, siger han.",Max Ole Fleischer,Midt- og Vestjylland,2013-03-13T12:22:58+00:00,https://www.dr.dk/nyheder/regionale/midtvest/jobrotation-skaber-arbejde,DR
Læger og sygeplejersker i Horsens rykker kontorer ud til patienterne,I tre dage rykker personalet ud af kontorerne og ind til patienterne. Det sker for at komme tættere på patienterne.,Øgede krav til registrering,"Læger og sygeplejersker på hjerteafdelingen i Horsens skal lave kontorarbejde på hospitalsstuerne. I tre dage rykker personalet ud af kontorerne og ind til patienterne. Det sker for at komme tættere på patienterne. - Stolene bliver fjernet fra kontoret, og vi lukker computerne, fortæller afdelingssygeplejerske Kirsten Lysdahl. De kommende tre dage skal alle patientjournaler nemlig skrives på patientstuerne. - Vi håber, at det vil ændre vores arbejdsgange permanent. At personalet finder ud af, at de kan vinde noget tid ved at være hos patienten, tilføjer hun. Ifølge afdelingssygeplejersken har øgede krav til registrering og rapportering taget tid fra patienterne. - Og det giver personalet en oplevelse af, at de skal bruge meget tid på kontoret - og det er ikke tilfredsstillende i forhold til deres faglighed. Det betyder, at patienterne kommer til at se mere til læger og sygeplejersker i fremtiden. - Så vi håber på, at de oplever, at vi er mere synlige, siger Kirsten Lysdahl.",Jesper Himmelstrup,Østjylland,2013-03-20T07:37:00+00:00,https://www.dr.dk/nyheder/regionale/oestjylland/laeger-og-sygeplejersker-i-horsens-rykker-kontorer-ud-til-patienterne,DR
DIN MENING: Kan du li' det nye DR2?,,,,Lars Damgaard Nielsen,,2013-03-04 00:00:00,https://www.dr.dk/nyheder/baggrund/2013/03/04/085231.htm?focusId=3988143,DR
DIN MENING: Er vi dovne?,,,,Magnus Nørtoft,,2013-03-04 00:00:00,https://www.dr.dk/Nyheder/Baggrund/2013/03/04/090118.htm?focusId=3531234,DR
Tillidsmand fra Sydvestjysk Sygehus: Det skaber utryghed,"Èn sygeplejerske fik en advarsel på grund af en klumme i fagbladet, en anden fik en advarsel efter at have udtalt sig om sine arbejdsforhold i medierne. Og det skaber utryghed, siger fællestillidmand.",Dybt problematisk,"Èn sygeplejerske fik en advarsel på grund af en klumme i fagbladet, en anden fik en advarsel efter at have udtalt sig om sine arbejdsforhold i medierne. Og det skaber utryghed. Det fortæller Helle Kruse Hansen, der er fællestillidsmand for tusind sygeplejersker og radiografer. - Det kan i hvert fald gøre, at man tænker sig to gange om, inden man udtaler sig. At man ikke gør det frit og er nødt til at spørge nogen, hvad de synes om, hvordan skal udtale sig. Og det er ikke hensigten, siger hun. Det er dybt problematisk hvis man ikke føler, man kan informere om sine arbejdsforhold, mener sygeplejerskerne. - Vi vil jo gerne beskrive det, vi går og laver til befolkningen, så de kan se hvilke arbejdsvilkår vi har, hvordan vi arbejder, og hvad vi kan yde af service til borgerne, siger Helle Kruse Hansen. Hun bakkes nu op af Dansk Sygeplejeråd i sagen. http://mu.net.dr.dk/admin/programcard/get/?id=urn:dr:mu:programcard:54db271ea11fa00a5836714e",Louise Degn-Hansen,Syd- og Sønderjylland,2013-03-19T08:18:35+00:00,https://www.dr.dk/nyheder/regionale/syd/tillidsmand-fra-sydvestjysk-sygehus-det-skaber-utryghed,DR
TAG QUIZZEN: Hvad ved du om påsken?,,,,Mie Hvidkjær/Pia Dramshøj,,2013-03-27 00:00:00,https://www.dr.dk/nyheder/baggrund/2013/03/26/141001.htm?focusId=4183099,DR
Lockout rammer også efterskolen,Seks lærere på Bornholms Efterskole bliver ramt af lockouten 1. april.,,"Også Bornholms Efterskole bliver ramt af lockouten 1. april. Skolen har otte lærere og de seks bliver lockoutet. Det vil sige, at undervisningen skal varetages af de to resterende lærere og to i ledelsen. Desuden er der tre pædagoger ansat. De 69 elever på skolen vil få en lidt anderledes tilrettelagt undervisning - for eksempel pædagogisk tilrettelagt samvær, som forstander Margrethe Kjellberg formulerer det. Forhåbentlig bliver det ikke nødvendigt at sende nogen elever hjem, men skolen har opfordret forældrene til at tage deres børn hjem i weekenden, så der ikke skal bruges ressourcer på tilsyn i weekenderne.  ",Jane Lou,Bornholm,2013-03-26T08:51:27+00:00,https://www.dr.dk/nyheder/regionale/bornholm/lockout-rammer-ogsaa-efterskolen,DR
Frost giver landmænd gylleproblemer,"Gyllen hober sig op hos de fynske landmænd. Frosten har igen meldt sin ankomst, og det betyder, at landmændene ikke kan gøde deres marker.",Frosten er dyr for landmændene,"Gyllen hober sig op hos de fynske landmænd. Frosten har nemlig endnu en gang meldt sin ankomst, og det er dårlige nyheder for landmændene. Så længe markerne er frosne, kan de nemlig ikke gøde dem. Landmændene er stødt på en stor udfordring i deres arbejde med at gøre markerne klar til sommerens høst. Meteorologerne har nemlig lovet frost resten af marts måned. Det betyder, at de mange fynske landmænd ikke kan gøde deres marker. Loven siger, at de ikke må gøde marken, så længe den er frossen, da gyllen, man gøder med, så at sige kan løbe af marken, og derved ende i lavninger eller i værste fald åer eller vandløb. Den manglende gødning rammer landmændene på pengepungen. Landmand Torben Lundsgaard fra Langeland vurderer, at det kan koste ham 5-8 procent af høstudbyttet i år og næste år, hvis frosten holder ved meget længere. - Så snart frosten går af jorden, så begynder planterne at gro. Når de begynder at gro, så skal de bruge næringsstoffer for at kunne sætte i gang. Jo senere de kommer i gang med væksten, desto større er risikoen for, at vores udbytte bliver reduceret. Derfor vil vi rigtig gerne i gang hurtigst muligt, siger Torben Lundsgaard. Hos Landbrugsorganisationen, Centrovice, tør man endnu ikke vurdere for meget på, hvad det vil betyde for landbruget, da vejret stadig kan arte sig meget anderledes. I Vores Vejr i aften, torsdag, på DR1 kan du høre mere om, hvordan det er at være landmand, når frosten har bidt sig fast. http://mu.net.dr.dk/admin/programcard/get/?id=urn:dr:mu:programcard:51418d00860d9a202016ac58",,Fyn,2013-03-14T06:17:00+00:00,https://www.dr.dk/nyheder/regionale/fyn/frost-giver-landmaend-gylleproblemer,DR
Bandekonflikt i børnehøjde: Det siger de yngste,"Hvad siger børnene til, at bandemedlemmerne ligger i konflikt i deres kvarter? Læs fem børns svar her. ","Gustav, 11 år: Sofie, 12 år: Zakarias, 12 år: Malthe, 12 år: Saef, 13 år:","Børnene her bor side om side med bandemedlemmerne fra banden Værebros Hårde Kerne, der holder til i Værebroparken i Bagsværd nord for København. DR Nyheder har mødt dem i deres fritidsklub, Byggeren, i Værebroparken og spurgt dem, hvordan det er, når bandekonflikten foregår rundt om hjørnet. - Man er lidt bange for at gå her. På et tidspunkt, da jeg skulle hen på klubben, så jeg en ambulance, og så bliver man da lidt skræmt. Jeg tænker på, at man måske en dag selv kunne blive et offer. Det kunne være meget bedre, hvis det hele bare kunne stoppe. - Er du bange?- Ja... Ja, jeg er bange. Jeg skal bare gå lige hjem nu. Og mine forældre kan godt lide, hvis jeg ringer, når jeg går. Selvfølgelig synes man, at det er spændende, når de kommer med politijeeps og så noget. Men de kommer jo heller ikke for sjov med sådan nogle store lastbiler. - Når jeg går hjem om aftenen, er jeg ikke tryg - de skyder jo med bind for øjnene. Jeg er nervøs for, om det det udvikler sig til bandekrig, og om de brænder klubben (ungdomsklubben red.) af. Det påvirker min mor meget. Hun siger at jeg skal passe på i gangene og ved Netto. - Jeg har ikke noget imod VHK (banden Værebros Hårde Kerne red.), og jeg er ikke bange for dem. Men jeg synes ikke, at de skal skyde. Jeg er jo et blokbarn, så jeg ved, hvor jeg må gå og ikke skal gå. Jeg er vant til, at der er gang i den her i Værebroparken. - Det er overraskende at høre, at der er blevet skudt lidt væk fra hvor man bor. Jeg er ikke bange, for jeg har ikke gjort noget. De går kun efter dem, der er i banderne. Det er et emne, man ikke taler så meget om, når man bor her. - Der er nogle, der laver sjov med deres navn. Så føler man sig mere tryg, hvis det i stedet er sjovt, så bliver det mindre alvorligt. Og så er man er ikke bange. - Jeg måtte ikke gå ned til Netto en overgang, fordi de store mænd hang dernede. Mine forældre siger, at jeg skal gå udenom og ikke få øjenkontakt med dem. - Det er irriterende ikke at kunne gå udenfor om aftenen. Jeg skal være hjemme klokken otte, og det betyder, at jeg ikke kan være i klub eller spille fodbold. Min vens storebror siger, at vi skal blive indenfor om aftenen, for hvis der sker noget, skal vi være hjemme. Jeg kender en, der blev banket, fordi han sagde, han kom fra Bagsværd. Jeg er bange for at få bank, hvis jeg nu siger jeg kommer et forkert sted fra. - Min far gør alt for, at jeg ikke skal ende op som dem. Jeg synes det er synd for forældrene til bandemedlemmerne.",Louise Damløv og Lea Dyrup Jensen,København,2013-03-20T09:00:00+00:00,https://www.dr.dk/nyheder/regionale/hovedstadsomraadet/bandekonflikt-i-boernehoejde-det-siger-de-yngste,DR
Ny HF-uddannelse er populær,Nyoprettet HF-uddannelse i Slagelse trækker ansøgere i hobetal.,Stort behov,"Forstanderen på VUC i Slagelse kan ikke få armenene ned og det ikke uden grund. I november fik skolen Undervisningsministeriets tilaldelse til at oprette en HF-uddannelse med start i januar i år, og interessen for uddannelsen har været overvældende, skriver Sjællandske. VUC har mulighed for at optage 28 elever studerende på holdet, men skolen modtog flere end 60 ansøgninger, og det vækker naturligvis stor jubel blandt skolens ledelse. - Det er helt utroligt, så stor interessen har været. Det havde vi ikke turde håbe på, men det bekræfter blot, at der er behov for vores alternativ. Vi havde omkring 40 ansøgere til samtale, hvoraf vi optog 30, fordi vi ved, at der er en eller to, der ikke møder op første dag, siger forstander Jørgen Kay til Sjællandske. Den store tilfredshed skal primært ses i lyset af, at VUC har haft meget kort tid til at udbrede kendskabet til den nye uddannelse. Fra skolen modtager ministeriets tilladelse i november til skolestart i januar, havde interesserede ansøgere således blot en enkelt måned til at søge ind på VUC. Det til trods er det altså væltet ind med ansøgninger, og det bekræfter ifølge forstanderen blot, at behovet for VUCs tilbud, er stort. - Jeg synes, det vidner om, at der er behov for en HF-uddannelse med studiestart i januar som alternativ til de normale studier, der begynder i august, siger Jørgen Kay til Sjællandske.",Sjællandske,Sjælland,2013-03-15T06:21:00+00:00,https://www.dr.dk/nyheder/regionale/sjaelland/ny-hf-uddannelse-er-populaer,DR
LYD: MMA-hovedkamp fik stående applaus i Sønderborg,"I lørdags åbnede Humlehøj Hallen i Sønderborg dørene for et kamportstævne i MMA. Omkring 650 publikummer var mødt op for at se programmets 13 kampe, heriblandt hovedkampen, som fik en glædelig slutning fra Sønderborgenserne. ",,"I lørdags åbnede Humlehøj Hallen i Sønderborg dørene for et kamportstævne i MMA. MMA står for Mixed Martial Arts er en blanding af flere kampsporter, hvor to atleter kæmper i et bur både stående og på gulvet. Groft fortalt er MMA en blanding mellem Boksning, Thaiboksning og Kickboksing, Jiu-jitsu og Brydning. Omkring 650 publikummer var mødt op for at se programmets 13 kampe. Sønderborg MMA havde i alt 9 fightere i kamp, og tre af dem vandt deres kampe. Heriblandt John Thomsen, som til daglig underviser i MMA i Sønderborg og er med til at arrangere stævner. John Thomsen fik hele salen op og stå, da han vandt hovedkampen på teknisk knockout. Her kan du høre, hvordan stemningen var, da vores reporter Maria Larsen var med til stævnet.",Søren Nygaard Jessen,Syd- og Sønderjylland,2013-03-18T11:20:49+00:00,https://www.dr.dk/nyheder/regionale/syd/lyd-mma-hovedkamp-fik-staaende-applaus-i-soenderborg,DR
BILLEDSERIE: Japan står sammen dagen før årsdagen,,,,Niclas Sten,,2013-03-10 00:00:00,https://www.dr.dk/Nyheder/Billedserier/2013/03/10102529.htm?focusId=3577528,DR
Smykkerøver fanget syd for grænsen,En mand der er eftersøgt internationalt af de norske myndigheder for et røveri mod en guldsmed blev i går fanget af det tyske politi syd for grænsen.,,"En mand i en Mercedes Sprinter ærgede sig sikkert, da han i går blev stoppet af politiet på en rasteplads lige syd for grænsen. Han var nemlig eftersøgt internationalt af de norske myndigheder for et røveri mod en guldsmed. - En af passagererne var eftersøgt i Schengen for et røveri mod en smykkebutik i Norge med et udbytte på 230.000 euro, fortæller Hans Peter Schwartz, kommunikationsmedarbejder ved Flensborg Politi Beløbet svarer til ca 1,8 millioner danske kroner. Det væbnede røveri mod smykkebutikken skete sidste år, og norsk politi har siden ledt efter den 38-årige mand, der kommer fra Rumænien. Anklagemyndigheden i Tyskland undersøger nu muligheden for at udlevere den anholdte rumæner til norske myndigheder.",Søren Nygaard Jessen,Syd- og Sønderjylland,2013-03-06T11:10:11+00:00,https://www.dr.dk/nyheder/regionale/syd/smykkeroever-fanget-syd-graensen,DR
Sygeplejersker vil have mænd i hvidt,"Landets sygeplejersker savner mandlige kollegaer, viser ny undersøgelse. ",Masser af fordomme Håber på flere mænd,"Syv af ti sygeplejersker ville ønske, at flere af deres fagfæller på afdelingen var mænd. Fire af ti har slet ingen mandlige kolleger i øjeblikket, og mange af dem har aldrig haft det, skriver Politiken Søndag. Det viser en stor undersøgelse udført i et samarbejde mellem blandt andre Tænketanken VM - Viden om Mænd og Dansk Sygeplejeråd. 1.305 sygeplejersker har svaret på spørgsmål om mænd i deres fag. Mens vi i Danmark har cirka tre procent mandlige sygeplejersker, har Norge det dobbelte og Italien hele 25 procent. - Vi tror, vi lever i et af de mest ligestillede lande, men her er det helt skævt. Mænd og kvinder behøver ikke at lave det samme, men de helt unge mænd, som interesserer sig for sygeplejefaget, bliver mødt med gammeldags fordomme om løse håndled og den slags. Der er altså ikke lige muligheder for kønnene her, siger chefpsykolog ved Rigshospitalet og ekspert i mænds sundhed Svend Aage Madsen, som har været med i projektet, til Politiken. Han henviser til en anden del af undersøgelsen, som består af interview med erhvervspraktikanter fra folkeskolen. Her beretter flere af drengene om reaktioner som: ""Er du homoseksuel"", eller ""er du lidt femi"", når de fortæller, at de vil i praktik som sygeplejerske. Og den slags kan skræmme potentielle mandlige sygeplejersker væk, før de overhovedet når frem til professionshøjskolen. Næstformand i Dansk Sygeplejeråd, Dorte Steenbergs, gæt er, at adgangskravene holder nogen væk. Man skal have en gymnasial uddannelse for at blive optaget på sygeplejerskeuddannelsen, mens en 10. klasses eksamen giver adgang til at blive sosu. Dorte Steenberg håber, at den stigende andel mandlige pædagoger og sosu'er kan bane vej for flere mænd i sygeplejen. - Vi skal have rokket ved nogle af de stive forestillinger, vi har, om, at kvinder kun kan yde omsorg, og mænd kun kan være tekniske, siger hun til Politiken. Når kvinderne skal gætte på, hvorfor nogle mænd trods alt vælger at blive sygeplejerske, er topscoreren ""et ønske om at arbejde inden for naturvidenskab, medicin, teknik, kemi mv."". Men spørger man de mandlige sygeplejersker selv, er det oftest ""et ønske om at arbejde med mennesker og omsorg"", der ligger bag. Det nævner 44 procent som den vigtigste grund.",Politiken,Indland,2013-04-27T21:05:00+00:00,https://www.dr.dk/nyheder/indland/sygeplejersker-vil-have-maend-i-hvidt,DR
49-årig anbragt på ubestemt tid for hospitalsoverfald,Overfald på læge og to sygeplejersker med en kniv på Odense Universitetshospital var forsøg på manddrab.,Stak læge og sygeplejersker flere gange Skyldig i drabsforsøg Anbringelse på ubestemt tid,"En 49-årig mand er tirsdag ved Retten i Odense dømt til anbringelse på en sikringsanstalt på ubestemt tid for tre drabsforsøg på en læge og to sygeplejersker på psykiatrisk afdeling på Odense Universitetshospital 16. marts sidste år, skriver fyens.dk. Den 49-årige var meget vred og ophidset over, at han skulle tvangsindlægges. Pludselig angreb han de ansatte på hospitalet med en kniv, mens han råbte, at de skulle dø. Manden jog en kniv i lægen, så lægen fik en 30 centimeter lang flænge i bugen. Det resulterede i alvorlige skader. Lægen fik også snitlæsioner i tyndtarmen og fik en urinleder og en pulsåre skåret over. Derudover blev lægen stukket i brystet og halsen. Den ene sygeplejerske blev stukket fire gange i brystkassen, mens den anden sygeplejerske blandt andet fik skåret luftrøret over og desuden blev udsat for flere knivstik. De målrettede angreb, læsionernes karakter og den 49-åriges udtalelser fik fire nævninge og alle dommerne til at vurdere, at den 49-årige bevidst forsøgte at dræbe de tre ansatte. De to sidste nævninge mente, at han ikke direkte forsøgte at dræbe en af de ansatte, men at den 49-årige burde have indset, at læsionerne kunne dræbe dem. Derfor var det et enigt nævningeting, der kendte den 49-årige skyldig i tre drabsforsøg. Det har tidligere været fremme, at den 49-årige lider af forfølgelsesvanvid og vrangforestillinger. Da han henvendte sig på hospitalet forud for angrebet på personalet, var han blandt andet i besiddelse af en sten og en stålwire. Det blev taget fra ham, inden han blev indlagt, men manden havde ifølge eget udsagn også en kniv med hjemmefra, og det var den, han angreb personalet med. Anklagemyndigheden krævede den 49-årige mand anbragt på Sikringsanstalten i Nykøbing Sjælland, og retten valgte derfor at følge anklagerens vurdering. Forsvareren havde krævet maksimum fem års anbringelse. Den anbringelsesdom, som anklagemyndigheden forlanger, er en foranstaltning, som kun kan iværksættes over for sindssyge personer. De kan nemlig ifølge straffeloven ikke straffes med almindeligt fængsel. En anbringelsesdom er tidsubestemt, og en dømt vil først kunne slippes fri, når både læger og en dommer vurderer, at manden ikke længere er syg og farlig. Den 49-årige ankede dommen på stedet. /ritzau/",,Indland,2013-04-16T10:53:00+00:00,https://www.dr.dk/nyheder/indland/49-aarig-anbragt-paa-ubestemt-tid-hospitalsoverfald,DR
Flere mænd vil være sygeplejersker,"På fem år er antallet af mænd, der vil være sygeplejersker fordoblet. Muligheden for at komme til udlandet trækker, siger en studieleder.",Stadig i mindretal Udlandet trækker,"Mænd vil også skifte forbinding og give indsprøjtninger. I år har 33 mænd søgt ind på sygeplejerskolen i Odense, og det er rekordmange. I forhold til for fem år siden er antallet af mænd på skolen fordoblet. Men mændene stadig klart i mindretal og det mærker en af dem, Jesper Have Larsen - Der kan nogle gange godt gå lidt meget hønsegård i den, hvor vi mænd har en lidt anden tilgang, siger han. Så nu har de sygeplejerstuderende mænd lavet deres egen mandeklub, hvor de laver mandeting: - Vi spiser sammen, mødes til fodbold eller en øl, siger Jesper Have Larsen. Ifølge studievejleder Gitte Aahauge fra sygeplejerskeuddannelsen i Odense, så er det især mulighederne for at komme til udlandet, der trækker mændene til faget. Først til juli får de 33 mænd at vide, om de er optaget på sygeplejerskeuddannelsen.",,Fyn,2013-04-28T08:45:00+00:00,https://www.dr.dk/nyheder/regionale/fyn/flere-maend-vil-vaere-sygeplejersker,DR
En sansehave til de mest syge,"To intensiv-sygeplejersker ønsker sig en sansehave med orangeri, så der kan komme mere kvalitet i udeturene for patienterne.",,"Nogen af de allermest syge patienter på intensiv-afdelingen på Aarhus Sygehus får en utraditionel behandling - nemlig frisk luft. Selv om der nogen gange både skal respiratorer, ilt og andet udstyr med på turen ud, så prioriteres ude-ture højt, fortæller sygeplejerske Malene Skjødt og Kea Bruhn. - Og det er jo en simpel ide, som vi oplever, der giver rigtig meget håb og for nogle kampgejst til at kæmpe videre, siger hun. Problemet er bare, at der ikke er det rigtige uderum til patienterne på Aarhus Sygehus. De to intensiv sygeplejersker har derfor sendt et forslag til DR og Dansk Arkitekturcenters proket Byg-det-op med ønskert om at få en rigtig hav emed blomster og buske, et orangeri til at give læ - og ikke mindst indlagt el, så respiratorer og andet overvågningsudstyr kan komme med ud. En af patienterne, der nyder godt af den frisk luft, siger, at det er guld værd, når man ellers er lænket til en seng 24 timer i døgnet. Han håber virkelig, at de to sygeplejersker bliver en af de fire vindere i den landsdækkende konkurrence. - Det fortjener de, lyder det.  ",Gitte Hansen,Østjylland,2013-04-29T08:48:00+00:00,https://www.dr.dk/nyheder/regionale/oestjylland/en-sansehave-til-de-mest-syge,DR
Tirsdag 2 april 2013,,,"Imagine Dragon: It's Time Deep Purple: All The Time In The World Eric Clapton: Every Little Thing Passenger: The Wrong Direction Ronny Morris: Built To Last Ronny Morris: Lost My Way Ronny Morris: Lily Abba: Knowing Me, Knowing You Pink Floyd: The Final Cut Coldplay: The Scientist Black Star Riders: Bound For Glory  ",,Regionalt,2013-04-02T11:47:00+00:00,https://www.dr.dk/nyheder/regionale/tirsdag-2-april-2013,DR
Psykisk syge får en bedre modtagelse,Læger og sygeplejersker fra psykiatrien er involveret i stuegangen for hurtigst muligt at give patienterne den rigtige hjælp.,Psykiatrisk tilsyn,"Akutmodtagelsen på Sygehus Thy-Mors står til at få et psykiatrisk tilsyn efter forbillede fra Aalborg og snart også Hjørring. De seneste to år har der været et tæt samarbejde mellem psykiatrien og Aalborg Universitetshospital omkring de akutte patienter. Læger og sygeplejersker fra psykiatrien er involveret i stuegangen for hurtigst muligt at give patienterne den rigtige hjælp. Det fortæller cheflæge for psykiatrien på Aalborg Universitetshospital, Morten Kjølbye. Sygehus Thy-Mors skal efter planen være det tredje sygehus, hvor der er psykiatrisk tilsyn i akutmodtagelsen. Og det kommer efter planen i løbet af sommeren. Selve akutmodtagelsen åbner om ti dage, den 15. april.",Steen Færgemand,Midt- og Vestjylland,2013-04-05T10:13:00+00:00,https://www.dr.dk/nyheder/regionale/midtvest/psykisk-syge-faar-en-bedre-modtagelse,DR
Millioner afsættes til nedrivning af boligruiner,"En pulje på i alt 400 millioner skal bruges på at fjerne boligruiner, der skæmmer i udkantsområder.",Bedre bredbånd til Bornholm,"Tomme huse, der langsomt forfalder til ruiner langs landevejene og skæmmer i udkantsområder skal rives ned eller sættes i stand. Det mener regeringen og de borgerlige partier, som har afsat en pulje på 200 millioner kroner i 2014 og 200 millioner kroner i 2015 den vækstplanaftale, der faldt på plads søndag aften i Finansministeriet. Det er fraflytningen fra land til nye job i de større byer, som betyder, at mange huse står tomme rundt omkring i Danmark. De tomme huse betyder mange steder, at priserne på de beboede huse i området falder, og de tomme huse kan friste boligspekulanter. Derfor ønsker borgmestrene i flere dele af landet at få de tomme huse revet ned eller sat i stand, så de igen kan sælges eller udlejes til en normal pris. Det skal den nye nedrivningspulje hjælpe til: - Med den nye pulje styrkes indsatsen markant, skriver parterne i aftalen. Aftalen indeholder også i alt 60 millioner kroner til bedre bredbånd på Bornholm. Målet med pengene er at give bedre muligheder for virksomheder, skoler og dermed bosættelse på Bornholm: - Der er fortsat områder, hvor virksomheder og forbrugere ikke kan få den ønskede bredbåndshastighed. Det gælder specielt på Bornholm, hvor adgangen til bredbånd med høje hastigheder på hele øen er langt under gennemsnittet, skriver parterne i aftalen. /ritzau/",,Politik,2013-04-23T12:06:57+00:00,https://www.dr.dk/nyheder/politik/millioner-afsaettes-til-nedrivning-af-boligruiner,DR
DIN MENING: Hvad gør du for at undgå piller?,,,,Nikoline Vestergaard,,2013-04-03 00:00:00,https://www.dr.dk/nyheder/baggrund/2013/04/03/111410.htm?focusId=4167771,DR
DIN MENING: Hvad gør du for at undgå piller?,,,,Nikoline Vestergaard,,2013-04-03 00:00:00,https://www.dr.dk/nyheder/baggrund/2013/04/03/111410.htm?focusId=4113762,DR
Bien og blomsten,En bi suger nektar på en selje-pil i den tyske by Frankfurt Am Main. Foto: Boris Roessler.,,,,Viden,2013-04-08T12:23:08+00:00,https://www.dr.dk/nyheder/viden/bien-og-blomsten,DR
Den danske sang er en ung blond pige,,,"Tekst: Kai HoffmannMelodi: Carl Nielsen Nr. 162 Den danske sang er en ung blond pige hun går og nynner i Danmarks hus, hun er et barn af det havblå rige hvor bøge lytter til bølgers brus. Den danske sang når den dybest klinger, har klang af klokke, af sværd og skjold. I mod os bruser på brede vinger en saga tone fra hedenold.   http://mu.net.dr.dk/admin/programcard/get/?id=urn:dr:mu:programcard:51a5eb1da11f9d10e8cb0fa4",,Fyn,2013-04-15T10:43:00+00:00,https://www.dr.dk/nyheder/regionale/fyn/den-danske-sang-er-en-ung-blond-pige,DR
Sneugle,"Sneugle fotograferet i forlystelsesparken Geiselwind i det sydlige Tyskland 4. april. Arten blev første gang opdaget i 1758 af den svenske botaniker og zoolog Carl Linneaus. Foto: Karl-Josef Hildenbrand, Scanpix",,,,Viden,2013-04-04T13:55:18+00:00,https://www.dr.dk/nyheder/viden/sneugle,DR
FAKTA: De har forladt SF efter formandsskiftet,Formandsskiftet i SF har fået flere ledende medlemmer til at forlade deres poster og partiet.,,"En række ledende medlemmer af SF har opgivet deres politiske poster efter formandsskiftet i oktober 2012, da Annette Vilhelmsen blev ny partiformand: * Tidligere formand for SFs ungdom Gry Möger Poulsen vinker den 24. april farvel til SF for at melde sig ind i Socialdemokraterne. * Politisk ordfører Jesper Petersen meddeler 19. marts, at han forlader SF for at melde sig ind i Socialdemokraterne. * SFs pressechef Claus Perregaard siger sin stilling op 19. marts. Begrundelsen er, at han er træt af politik og Christiansborg. * Nanna Westerby, der lever sammen med Thor Möger, trækker 14. januar sit kandidatur fra Københavns Borgerrepræsentation. * Jens Anton Tingstrøm Klinken forlader formandsposten for SF Østerbro i januar 2013. * Maja Marker Sørensen forlader posten som formand for SF Østerbro i februar 2013 efter at have overtaget den fra Jens Anton Tingstrøm Klinken. * Tidligere spindoktor for daværende skatteminister Thor Möger Pedersen, Martin Justesen, hyres som pressechef i Socialdemokraterne. * Jesper Lyders Andersen forlader sin post som formand for SF Nørrebro i december 2012. * Medlem af landsledelsen Kasper Bjering Søby Jensen forlader partiet 10. december 2012. Han er nu medlem af Socialdemokraterne. * Næstformand Mattias Tesfaye trækker sig fra sin post 6. december 2012 og har forladt partiet. Han er nu medlem af Socialdemokraterne. * Jesper Johansen Meisner forlader i november 2012 formandsposten for SF Brønshøj. /ritzau/",,Politik,2013-04-24T10:31:00+00:00,https://www.dr.dk/nyheder/politik/fakta-de-har-forladt-sf-efter-formandsskiftet,DR
Vækstplan får hug på sociale medier: Hjælp Danmark - drik en sodavand,"Aftalen mellem regeringen og oppositionen om, at afgiften på sodavand forsvinder, får hårde ord med på vejen på de sociale medier.",,,Nikoline Vestergaard,Penge,2013-04-22T12:12:00+00:00,https://www.dr.dk/nyheder/penge/vaekstplan-faar-hug-paa-sociale-medier-hjaelp-danmark-drik-en-sodavand,DR
Protester mod madbenzin: Cykelkaravane besøger landsdelen i dag,"Mad skal ned i maven, ikke i benzintanken. Det er budskabet fra cykelkampagnen Tour de Future, som besøger landsdelen idag.",Fattige bønder mister deres jord Maabjerg er værd at fremhæve,"En cykelkampagne med unge afrikanere kommer i dag til Holstebro for at protestere mod, at der bruges mad til fremstilling af benzin. Samtidig bliver projektet Maabjerg BioEnergy fremhævet som den rigtige måde at fremstille biobrændstoffer. Her er det nemlig planen at bruge halm i stedet for mad. Det er Mellemfolkeligt Samvirke, der cykler rundt i landet med kampagnen Tour de Future. Og når der er seks unge afrikanere med i kampagnen, så er det fordi, at Afrika bliver hårdt ramt af vores appetit på biobrændstoffer. - De kan fortælle historier om, hvordan fattige bønder mister deres jord til store selskaber, som vil fremstille biobrændstoffer af fødevarer, siger kampagnekoordinator Nils Brøgger Jakobsen fra Mellemfolkeligt Samvirke. I dag rammer kampagnen altså Holstebro, og det er meget bevidst, at man også besøger biogasanlægget i Maabjerg. Her har man nemlig planer om at fremstille biobrændstoffer med såkaldt 2. generationsteknologi, hvor der bruges halm i stedet for fødevarer som majs og korn. Og det er værd af fremhæve, siger Nils Brøgger Jakobsen: - Det kan godt lade sig gøre at fremstille biobrændstoffer uden, at det lægger beslag på jord, der kan bruges til at producere fødevarer. Men det kræver, at Danmark investerer i den teknologi, som man vil bruge hos MaabjergBioEnergy, siger han. Hos Maabjerg BioEnergy er bestyrelsesformand Jørgen Udby glad for den positive opmærksomhed fra kampagnen: - Vi synes heller ikke, at man skal bruge mad til at fremstille biobrændstoffer til transport, siger han.",Helge Røjle,Midt- og Vestjylland,2013-04-18T15:32:00+00:00,https://www.dr.dk/nyheder/regionale/midtvest/protester-mod-madbenzin-cykelkaravane-besoeger-landsdelen-i-dag,DR
BILLEDSERIE: Dramatisk politiaktion ved Boston,,,,Morten Top,,2013-04-19 00:00:00,https://www.dr.dk/nyheder/billedserie-dramatisk-politiaktion-ved-boston,DR
Tivolis nye forlystelse trækker 4G,"dr.dk/viden tog en tur i Tivolis nye forlystelse Aquila, der udsætter sine gæster for en påvirkning på 4G. ",,"Når der reklameres for rutsjebaner og halsbrækkende forlystelser, så bliver det ofte bygget op omkring G-påvirkningen. Men betyder en høj G-påvirkning at en forlystelse er sjov, eller er det et udtryk for voldsomt vores blod bliver kastet fra den ene ende af kroppen til den anden? DR Viden har spurgt overlæge og g-påvirkningsekspert hos Flyvestation Skrydstrup, Ole Voldum Clausen.",Christian Serritslev Riis,,2013-04-09T08:43:00+00:00,https://www.dr.dk/nyheder/viden/naturvidenskab/tivolis-nye-forlystelse-traekker-4g,DR
Patienter er glade for sygehus Lillebælt,"Der er flere tilfredse patienter på Sygehus Lillebælt. Det skyldes en stor indsats fra personalet, mener sygeplejefaglig direktør, Helle Adolfsen.",Stolt personale Faglighed er ikke nok,"Patienterne er blevet mere glade for den behandling, de får på Sygehus Lillebælt. En ny tilfredshedsundersøgelse viser, at langt færre oplever unødig ventetid og patienterne oplever god stemning blandt personalet. Personalet kan være stolte af, at patienterne bliver mere tilfredse, siger sygeplejefaglig direktør, Helle Adolfsen. - Vi tager patientens stemme alvorligt. Derfor er det vigtigt, hvad patienterne siger, og hvordan de vurderer deres ophold på sygehuset, siger hun. Det betyder, at det ikke er nok, at en læge eller sygeplejerske er fagligt dygtige. De skal også give patienterne en god oplevelse. - Man skal kunne tale ordentligt med patienterne. Man skal kunne skrive et godt udskrivningsbrev til den praktiserende læge, så når patienten kontakter den praktiserende læge, så ved han, hvad der er foregået. Vi skal være gode til at kommunikere med patienterne. Vi skal gøre os umage, siger hun. Patientundersøgelsen viser, at Sygehus Lillebælt ligger over landsgennemsnittet på 14 ud af de 22 områder som patienterne bliver bedt om at vurdere.        ",Jeppe Ligaard,Trekantområdet,2013-04-30T14:00:00+00:00,https://www.dr.dk/nyheder/regionale/trekanten/patienter-er-glade-sygehus-lillebaelt,DR
Skats Al Capone-metoder skaffer millioner fra bander,Siden 2010 har Skat med såkaldte Al Capone-metoder gjort krav på 190 millioner kroner fra bande- og rockermiljøet i Danmark.,Al Capone-modellen Ramt på pengepungen,"Torsdag aften var den gal igen, da en 19-årig mand blev ramt i hovedet under er skyderi i Lundtoftegade på Nørrebro i København. Samtidig kæmper Politi og Skat en kamp for at stække banderne ved at ramme dem økonomisk. I perioden fra 2010 til og med marts 2013 har indsatsen mod skattesnyd i de kriminelle miljøer givet et provenu på 190 millioner kroner, viser nye tal fra Skatteministeriet. For langt størstedelen af beløbet er det lykkes Skat at inddrive pengene til statskassen. - Bandeproblematikken rækker ind i mange dele af vores samfund - også på skatteområdet. Det er helt naturligt politiet, der er i førertrøjen på området, men skattemyndighederne har en vigtig opgave i forhold til at understøtte politiets indsats, skriver Holger K. Nielsen (SF) i en mail til DR Nyheder. Skat anvender den såkaldte Al Capone-model, hvor myndighederne beskatter og inddriver penge og værdier, som bande- og rockermedlemmer ikke kan redegøre for. I 2012 udvidede Skat sit fokus til også at omfatte personer uden for selve miljøet. Det betyder, at man har fået fat i en del af de virksomheder og bagmænd, der skaffer finansiering til de kriminelle medlemmer. Samtidig er virksomheder med i alt 800 personer, der arbejder sort, blevet stoppet, viser Skatteministeriets opgørelse. - Fra Skats side har vi haft massivt fokus på det her område. Og vi har faktisk anvendt i cirka 40 årsværk de sidste tre år på opgaven. Det er forholdsvist mange ressourcer, vi bruger, men det er også en vigtig samfundsopgave, siger Johnny Schaadt Hansen, underdirektør i Skat med ansvar for Økokrim-enheden. Ud over de 190 millioner kroner, der er gjort krav på hos bandemedlemmer og rockere, har Skat fjernet værdier som biler, våben og smykker for knapt 30 millioner kroner. Dertil kommer de værdier, som politiet beslaglægger. Og det virker effektivt, mener Kim Kliver, leder af politiets Task Force Øst. - Det er meget tydeligt for os, at en stor del af de her medlemmer har accepteret, at de skal stå på mål for deres kriminalitet. Men når vi rammer dem på deres pengepung og statussymboler, så gør det ondt, siger han.",Rasmus Bøttcher og Søren Larsen,København,2013-04-12T14:00:00+00:00,https://www.dr.dk/nyheder/regionale/hovedstadsomraadet/skats-al-capone-metoder-skaffer-millioner-fra-bander,DR
Sygeplejersker holder 1. maj-fri: Patienter må vente,"Mens sygeplejerskerne 1. maj skyller kølige øl ned på græsplænerne rundt omkring i landet, må patienterne vente tålmodigt i sygesengen.",,"Mens sygeplejerskerne 1. maj skyller kølige øl ned på græsplænerne rundt omkring i landet, må patienterne vente tålmodigt i sygesengen. Uden sygeplejerskernes tilstedeværelse kan lægerne ikke udføre undersøgelser og operationer, og det betyder, at hospitalet helt unødvendigt får en pausedag. - Der vil være nogle patienter, der får en ekstra indlæggelsesdag, fordi sygehuset principielt kører på halve omdrejninger, siger Tage Lysbo Svendsen, ledende overlæge på Holbæk Sygehus. Fridag irriterer lægerneSygeplejerskernes fridag irriterer lægerne, der ikke holder fri. De har nemlig en anden overenskomst og er derfor tvunget til at skifte operationsbordet ud med skrivebordet. Og det er ikke kun harmløse operationer, der aflyses, når de røde flag smælder. Også operationer i den mere alvorlige ende udskydes: - Vi udfører ikke bypass-kirugi. Vi kører kun de akutte hjerteoperationer, siger Hans Henrik Kimose, overlæge på hjertekirurgisk afsnit på Århus Sygehus. Jens Stenbæk: Det kan give problemer Under overenskomstforhandlingen med sygeplejerskerne i 2011, fik regionerne slået to halve fridage sammen til den hele fridag, sygeplejerskerne nu kan holde 1. maj. På den måde ville man komme nogle af de behandlingsforhindringer til livs, der opstår, når sygeplejerskerne ikke er fuldtallige, forklarer formanden for Danske Regioners Løn- og Personalepolitiske udvalg, Jens Stenbæk (V). Han forudser dog stadig problemer ved den nye ordning. - Vi er loyale over for de aftaler vi indgår, men jeg tror, at vi fremover vil se, at der på de enkelte sygehuse vil blive aftalt noget andet, fordi vi kan se, at det kan skabe problemer, siger han til Ekstra Bladet.",Ritzau,Indland,2013-05-01T06:20:00+00:00,https://www.dr.dk/nyheder/indland/sygeplejersker-holder-1-maj-fri-patienter-maa-vente,DR
Sygeplejersker en gevinst ved tvangsindlæggelser,"Det er en god ide at lade sygeplejersker tage med politiet ud til personer, der skal tvangsindlægges.  Det viser evalueringen af et halvt års forsøg i Aalborg Kommune. ",Afdramatiserer situationen For dyr. Fortsætter for egne midler,"Det er en god ide at lade sygeplejersker tage med politiet ud til personer, der skal tvangsindlægges. Det viser evalueringen af et halvt års forsøg i Aalborg Kommune. I projektperioden har sygeplejersker fra regionens psykiatriske skadestue medvirket ved 14 tvangsindlæggelser. Både sygeplejersker og politi er enige om, at sygeplejerskernes tilstedeværelse har afdramatiseret situationen og beroliget patienterne. Evalueringsresultatet glæder formanden for regionens rådgivende udvalg for psykiatri, Lis Mancini. - Problemet er bare: Hvordan kommer vi videre? For det har været et dyrt projekt. Lønomkostningerne har i projektperioden været på 1.3 millioner kroner og deler man omkostningerne ud bliver hver tvangsindlæggelse dyr. Så dyr, at psykiatriledelsen ikke kan anbefale at gøre ordningen permanent i sin nuværende form. Psykiatriledelsen foreslår derfor, at ordningen indskrænkes til kun at gælde dag- og aftentimerne, hvor de fleste tvangsindlæggelser sker. Et forslag Lis Mancini har forståelse for. - Jeg lægger mærke til, at psykiatriledelsen trods alt synes så godt om projektet, at de fortsætter det, til politikerne har taget stilling til projektets videre forløb. Regionsrådets forretningsudvalg drøfter på sit kommende møde om projektet skal fortsætte og i så fald i hvilken form.",Søren K Nielsen,Nordjylland,2013-05-24T05:34:00+00:00,https://www.dr.dk/nyheder/regionale/nordjylland/sygeplejersker-en-gevinst-ved-tvangsindlaeggelser,DR
Nyuddannede sygeplejersker kommer hurtigere i arbejde,Nyuddannede sygeplejersker får hurtigere job i dag end for bare et år siden. Flere har endda et job allerede inden de får eksamensbeviset i hånden.,Brug for sygeplejersker i kommunerne,"Nyuddannede sygeplejersker får langt hurtigere job i dag end for bare et år siden. Mere end otte ud af ti af de nyuddannede sygeplejersker fra uddannelserne i Holstebro og Viborg får ifølge Dansk Sygeplejeråd i Kreds Midtjylland arbejde, når de er færdige. Flere af de studerende på uddannelserne har allerede job på hånden inden den sidste eksamen. Næstformanden i Dansk Sygeplejeråd i Kreds Midtjylland, Bente Rasmussen peger blandt andet på, at ansættelsesstoppet i regioner og kommuner er forbi. Derudover er der også brug for flere sygeplejersker i kommunerne: - Der er en udvikling i forhold til det nære sundhedsvæsen, som gør at kommunerne også har behov for at ansætte flere sygeplejersker, siger hun. Ifølge tal fra Dansk Sygeplejeråd, er der i øjeblikket 168 ledige sygeplejersker i Region Midtjylland.",Peter friis Mikkelsen,Midt- og Vestjylland,2013-05-03T06:41:00+00:00,https://www.dr.dk/nyheder/regionale/midtvest/nyuddannede-sygeplejersker-kommer-hurtigere-i-arbejde,DR
Flere job til sygeplejersker,Godt nyt til dem der går efter et arbejde i en hvid kittel.,,"Godt nyt til dem der går efter et arbejde i en hvid kittel. Nye tal fra Danske Sundhedsorganisationers A-kasse viser, at ledigheden blandt nyuddannede sygeplejersker i Region Sjælland faldt med hele 58 pct. fra marts 2012 til marts 2013. Også flere ergoterapeuter er kommet i job. I marts 2012 var 81 pct. ledige, og i marts 2013 var ledigheden 60 pct. I alt er ledigheden blandt nyuddannede ergoterapeuter faldet 26 pct. Anni Pilgaard, formand i Danske Sundhedsorganisationers A-kasse glædes over den voldsomme nedgang i ledigheden. - Vi ser generelt lavere ledighed blandt vores medlemmer, og det slår også igennem for nyuddannede, siger hun",Peter-Mikkel Pihl Rasmussen,Sjælland,2013-05-17T12:39:42+00:00,https://www.dr.dk/nyheder/regionale/sjaelland/flere-job-til-sygeplejersker,DR
Læger og sygeplejersker skal huske et hav af login-koder,"Op til ti forskellige passwords og brugernavne skal huskes, når der skal skaffes oplysninger om patienter på landets hospitaler.",Intet er sket på tre år,"Personalet på landets sygehuse bruger stadig meget tid og frem for alt mange klik, når de skal navigere rundt i hospitalernes IT-systemer, viser en ny rapport fra Dansk Center for Sundhedsinformatik. På sundhedsområdet sker det mange gange i løbet af dagen, fordi der er så mange forskellige systemer, som ikke umiddelbart taler sammen. Det siger professor Christian Nøhr fra Aalborg Universitet, der står bag rapporten. Hver fjerde læge må logge ind mere end 20 gange i løbet af en enkelt arbejdsdag, og både læger, sygeplejersker og lægesekretærer skal holde styr på et hav af log in's og passwords. Det er tredje år i træk, at Dansk Center for Sundhedsinformatik undersøger brugen af IT i sundhedsvæsenet - og der er stort set intet sket på området i den tid, siger Christian Nøhr. Ifølge Ugeskrift for Læger skal personalet til tider huske op til ti forskellige passwords og brugernavne for at skaffe de nødvendige oplysninger om patienterne. - Det betyder, at lægen, der er langt inde i tankegangen om patienten, bliver tvunget til at tænke på brugernavn og password. Lægen går fra at tænke på patientdomæne til at tænke på computerdomæne, og det er både irriterende og belastende, siger han.",Pia Dramshøj,Indland,2013-05-20T07:25:00+00:00,https://www.dr.dk/nyheder/indland/laeger-og-sygeplejersker-skal-huske-et-hav-af-login-koder,DR
Patienter bli'r bedre sikret i ambulancen,"Fra 1. maj har hospitalet sendt specialist-sygeplejersker med ambulancerne i alt 15 gange. - Det højner patientsikkerheden, siger hospitalsdirektør.",,"- Det højner patientsikkerheden, konstaterer hospitalsdirekør Kurt Espersen, efter Bornholms Hospital er begyndt at sende anæstesisygeplejersker med ambulancen, når der er mulighed for det. Fra 1. maj har hospitalet sendt specialist-sygeplejersker med ambulancerne i alt 15 gange. Hver gang har sygeplejersken kunnet hjælpe patienterne med behandling af smerter, medicin eller til for eksempel at får passage i luftvejene, oplyser Bornholms Hospital. Ordningen med special-sygeplejersker i ambulancerne bruges ved alvorlige trafikuheld, hjertestop og andre livstruende situationer. - Det vil gavne de bornholmske patienter, at de modtager specialiseret hjælp helt ude på skadesstedet, siger Kurt Espersen.",Torsten Raagaard,Bornholm,2013-05-16T09:44:00+00:00,https://www.dr.dk/nyheder/regionale/bornholm/patienter-blir-bedre-sikret-i-ambulancen,DR
Lysforsøg sender sygeplejersker til Melbourne,Sygeplejersker fra Kolding Sygehus skal til Melbourne i Australien for at fortælle om et enestående forsøg med lys på deres intensivafdeling.,Vil gerne have samarbejdspartnere,"Intensivafdelingen på Kolding Sygehus har lavet et forsøg med lys, der skal give bedre trivsel blandt personalet. De er de første i verden, der har lavet den type forsøg udenfor et laboratorium. Og derfor drager en flok sygeplejersker i morgen helt til Melbourne, hvor de skal fortælle om forsøget på en international kongress. - Hvis vi kunne finde nogen, der arbejder inden for samme område, så vi kunne få nogle samarbejdspartnere, ville det være rigtig dejligt, fortæller Tina Damgaard, der er sygeplejerske på Kolding Sygehus' intensivafdeling. Kolding Sygehus har testet lyset i tre måneder, og Tina Damgaard regner med, at de endelige forskningsresultater er klar i begyndelsen af juni.",Silja Alström,Trekantområdet,2013-05-14T08:10:00+00:00,https://www.dr.dk/nyheder/regionale/trekanten/lysforsoeg-sender-sygeplejersker-til-melbourne,DR
De hvide kitler løb stærkere,"Samtidig med at Region Sjælland brugte 268 millioner mindre end forudset i 2012, løb personalet fem procent hurtigere",Mere for pengene Medicinudgifter reduceret,"Tusindvis af ansatte på Region Sjællands sygehuse har rubbet neglene i 2012. De har arbejdet så effektivt, at regionsrådet i eftermiddagfår forelagt et jubel-regnskab: Der er brugt 268 millioner mindre end forudset i budgetterne. Og det skyldes især, at personalet på sygehusene har haft rigtig travlt - men ikke nok med det, samtidig med at de har forøget produktiviteten med fem procent så har alene sygehusene brugt 43 millioner mindre. Så Region Sjælland og patienterne har altså fået langt mere for pengene, end politikerne forudså da de lagde budget. Det samme gælder i endnu højere grad Sygesikringen, som er udgifter til praktiserende læger, tandlæger, fysioterapeuter og prvate speciallæger. Her er der brugt hele 110 millioner mindre end forudset. Og minsandten om ikke de løbske udgifter til medicin og apotekerne også har stoppet himmelflugten med et mindreforbrug på 40 millioner. Der er også brugt væsentligt mindre på de psykiatriske sygehuse og sociale institutioner. Så sammenlagt et jubelregnskab med et ekstra plus på mere end en kvart milliard kroner.",Henny Mortensen,Sjælland,2013-05-01T10:52:00+00:00,https://www.dr.dk/nyheder/regionale/sjaelland/de-hvide-kitler-loeb-staerkere,DR
OVERBLIK: Så langt er folkeskoleforhandlingerne,Regeringen og VKO er efter ugers folkeskolemøder akkurat ovre første forhandlingspunkt.,,"Der er en længere liste af punkter, som regeringen og undervisningsminister Chrisitine Antorini (S) skal have afklaret, inden de kan annoncere en aftale om folkeskolen, og indtil videre er de kun kommet til det første. Nemlig de meget omtalte aktivitetstimer, hullahoptimer eller slet og ret spild af tid, alt efter hvem man taler med. Ifølge DR Nyheders oplysninger er begrebet aktivitetstimer nu erstattet af 'undervisningsopgaver', der godt må ligge uden for fagtimerne. Regeringen har haft en vision om at skabe en sammenhængende folkeskole, hvor elevernes dag består af aktivitet kombineret med læring, og hvor deres fritid flyder mere sammen med skoletiden. Det skal både hjælpe de svage elever, der får mere tid og hjælp til eksempelvis at lave lektier i skolen, så deres læring ikke afhænger af hjemmets evne til at hjælpe med skolearbejdet. Samtidig skulle de give de fagligt stærkere elever flere udfordringer, end de gør i dag. Men den købte oppositionen ikke. - Vi er altså ikke tilhænger af den måde, som regeringen har tænkt aktivitetstimerne på, har Karen Ellemann, folkeskoleordfører for Venstre, sagt. Hun mener, at aktivitetstimerne er for løst defineret i regeringens udspil, og hun frygter, at der bliver for lidt fokus på faglighed. Karen Ellemann er sammen med sine kolleger fra de Konservative og Dansk folkeparti, Vivi Kier og Alex Ahrendtsen, blevet beskyldt for at tænke gammeldags, fordi de ikke vil ikke på regeringens idé om aktivitetstimer. - Kritikere vil straks udlægge det som om, at vi er på vej tilbage til den sorte skole, og det er vi altså på ingen måde, siger Karen Ellemann. Parterne har givet hinanden håndslag på ikke at videregive oplysninger fra forhandlinger, men aktivitetstimerne er som nævnt ovenfor ikke længere. Resten af kravene på listen er der svingende uenighed om. Ikke kun mellem regeringen og oppositionen, men også internt blandt oppositionspartierne. Den største udfordring for de tre partiers enighed er det samlede antal timer. Her har regeringen i sit udspil foreslået, at de yngste elever fra børnehaveklassen til og med 3. klasse skal gå i skole 30 timer om ugen, 3. til 6. klasseeleverne skal gå i skole 35 timer om ugen, mens elever, der går i 7., 8., eller 9. klasse, skal være i skole 37 timer om ugen. Læs hele regeringens udspil her Det er for meget mener alle tre partier. Mens Dansk Folkeparti helst ikke ser mere end 30 timer om ugen fladt for alle klasser, så er Venstre mere imødekommende. 35 timer om ugen er maksimum for dem. Og de Konservative vil slet ikke sætte tal på, de siger blot, at regeringens udspil er skyder for højt hvad angår timetal. Og mens partierne altså end ikke er blevet enige om første forhandlingspunkt, aktivitetstimerne, så mangler de stadig at finde et kompromis, der tilfredsstiller Venstres krav om et ekstra fremmedsprog, at skolerne skal have friere rammer til holddeling efter fagligt niveau, og det fælles oppositionskrav om at dumpet dansk eller matematik i 9. klasse skal medføre ekstrakurser i sommerferien.",Paw Velling,Politik,2013-05-22T11:58:00+00:00,https://www.dr.dk/nyheder/politik/overblik-saa-langt-er-folkeskoleforhandlingerne,DR
Over 40 kilo narko beslaglagt: Yderligere en mand er fængslet,"Yderligere en mand er varetægtsfængslet i omfattende narkosag, hvor politiet nu i alt har beslaglagt over 40 kilo narkotika",Den mængde ses ikke hver dag Seks mænd i isolation,"Tirsdag har politiet anholdt en 43-årig mand, der er sigtet for at indsmugle i alt 15 kilo narko - der er tale om både amfetamin og ketamin. Det bekræfter vicepolitikommissær, Rene Frederiksen fra Task Force Øst over for DR Nyheder. Onsdag eftermiddag blev han så varetægtsfænglet i tre uger. Efter anholdelsen af manden foretog politiet flere ransagninger, hvor de beslaglagde de mange kilo narko. Men sagen er mere omfattende, end de 15 kilo, for den hænger sammen med en anden sag, hvor politiet for nyligt har beslaglagt omkring 30 kilo narko. - Den her sag hænger sammen med en sag, hvor vi fandt 30 kilo alt i alt, og det er samme sagskompleks. Derfor kommer vi op på over 40 kilo i alt, siger Rene Frederiksen. Politiet har efterforsket sagen gennem længere tid. Mændene har tilknytning til rockermiljøet, og narkokriminaliteten er foregået professionelt, vurderer Rene Frederiksen. - Det er store mængder. Det er ikke hver dag, at vi har så stort en beslaglæggelse. Det er ikke den største sag, vi har haft, men det er ikke hverdagskost, og det er derfor vi kan sige, at det er professionelt, siger han. Læs også - Politiet beslaglægger 30 kilo narko: Seks mænd er anholdt Han understreger, at den seneste anholdelse er et stort skridt i den rigtige retning for politiet. - Det er et stort skridt, fordi vi også fandt den narkotika, vi ledte efter, så det er vi rigtig glade for, siger han. Den 43-årige er sigtet for at have indsmuglet de 15 kilo narkotika. De seks andre mænd, der blev anholdt den 22. april, er sigtet for at have solgt 60 kilo amfetamin og kokain i forbindelse med beslaglæggelserne på 30 kilo i april. De er nu alle varetægtsfængslet i fire uger - hvor to af ugerne er i isolation.",Louise Damløv,Indland,2013-05-01T08:20:00+00:00,https://www.dr.dk/nyheder/indland/over-40-kilo-narko-beslaglagt-yderligere-en-mand-er-faengslet,DR
Skyer af skunk over Nordjylland,Indenfor de senste år er der afsløret adskillige laboratorier i landsdelen - senest i dag.,Vietnameser Eksperter?,"Det myldrer tilsyneladende med skunklaboratorier i Nordjylland. Indenfor de seneste par år er der afsløret en stribe laboratorier i mindre byer ved Hobro, i Brønderslev og Taars, i Nørresundby og i Svenstrup. I dag slog politiet til i den lille by Klokkerholm, hvor en 22-årig vietnameser blev anholdt i den villa, hvor han havde indrettet kælderen til laboratorium. Skunk fås af forædlede og velplejede cannabistyper og er dermed oftest en særlig stærk form for marihuana og hash. Vietnameserne er tilsyneladende eksperter: Indenfor det sidste halvandet år er der nu snuppet fire i at drive skunklaboratorier. Det har udløst forholdsvis hårde straffe og indrejseforbud til Danmark over en længere årrække. Den 22-årige vietnameser, der blev anholdt i dag, fremstilles sandsynligvis for en dommer i morgen. Alt afhængig af hans forklaring.",Niels Kjeldsen,Nordjylland,2013-05-15T15:17:45+00:00,https://www.dr.dk/nyheder/regionale/nordjylland/skyer-af-skunk-over-nordjylland,DR
Politiet: Anholdt 19-årigt bandemedlem står bag to drab,"En 19-årig mand er sigtet for drabet på en ung mand på Finsensvej, men han er også tiltalt for et andet drab, erfarer DR Nyheder.",Ikke banderelateret i september Skud i Lundtoftegade,"Fredag morgen blev en 19-årig mand fremstillet i grundlovsforhør og sigtet for manddrab i forbindelse med drabet på den 27-årige Zaid Al-Kayssi, der blev skudt foran sit arbejde på Frederiksberg i februar.  Men det er ikke det eneste drab, politiet mener, at det 19-årige bandemedlem fra banden Loyal to Familia står bag. Den 19-årige er også tiltalt for et andet drab, der fandt sted i september sidste år, erfarer DR Nyheder. Der er tale om drabet på den 21-årige Jon Patorra, der blev knivdræbt i Vanløse. Den 21-årige var lillebror til et Bandidosmedlem. Dengang meldte politiet ud, at den 19-årige ikke var banderelateret. Men ifølge DR Nyheders oplysninger er han i dag et af de toneangivende medlemmer af den københavnske bande Loyal to Familia. I forbindelse med fredagens grundlovsforhør blev den 19-årige også sigtet for at have udsat tre unge mænd, der arbejdede for ham som hashhandlere, for grov vold. Han er også sigtet for at true dem til tavshed med trusler om at skære deres øre, fingre eller tunger af. Til sidst er den 19-årige også sigtet for et skyderi i Lundtoftegade den 10. marts, hvor det ifølge politiet kom til ildkamp mellem to grupperinger. En sigtelse bliver rejst i forbindelse med en anholdelse, mens en tiltale først bliver rejst, når der er stof nok til at rejse en tiltale og føre en retssag. Indtil videre er den 19-årige sigtet for drabet på Finsensvej, mens han altså ifølge DR Nyheders oplysninger er tiltalt for drabet i Vanløse. Loyal to Familia blev stiftet i det sene efterår 2012, og den består både af tidligere Blågårds Plads-bandemedlemmer, men også personer fra Skovlunde, Kokkedal og Tingbjerg. Banden har siden januar ligget i åben konflikt med banden VHK - Værebros Hårde Kerne - fra Værebroparken i Bagsværd nordvest for København.",Louise Damløv og Claus Buhr,København,2013-05-03T08:00:00+00:00,https://www.dr.dk/nyheder/regionale/hovedstadsomraadet/politiet-anholdt-19-aarigt-bandemedlem-staar-bag-drab,DR
Kritik af Region Sjælland taget alvorligt,Sjælland vil ikke igen udråbes som den region med dårligst behandling på sygehusene.,Tiden vil vise om det er indberetningerne eller kvaliteten der er problemet.,"Region Sjællands sygehuse er ikke dårligere end andre regioners, man har bare været for dårlig til at indberette resultaterne til de kliniske databaser. Det siger formand for Region Sjælland Sten Bach, og regionens forretningsudvalg har derfor afsat ti millioner kroner til at styrke indberetningerne. Dermed skulle regionen have sikret sig imod endnu engang at blive udråbt som den region med den dårligste kvalitet i behandlingen på sygehusene, sådan som magasinet Dagens Medicin gjorde i starten af året. - Det hvilede jo på at man havde været inde og læse i de kliniske databaser hvor der var gamle tal. Der må vi jo erkende at vi ikke har været tilstrækkeligt opmærksom på at få indberettet vores kvalitet hurtigt nok til de kliniske databaser, siger formand for Region Sjælland Sten Bach. Redaktør for Dagens Medicin Kristian Lund glæder sig over at Region Sjælland nu tager indberetningerne mere alvorlige. - Så vil tiden vise om det er indberetningerne eller hospitalernes kvalitet der er problemet, siger han. Hidtil har sygeplejersker og læger stået for indberetningerne når de havde en ledig stund, fremover skal der afsættes lægesekretærer til opgaven.",Trine Warrer Juul,København,2013-05-17T10:41:00+00:00,https://www.dr.dk/nyheder/regionale/hovedstadsomraadet/kritik-af-region-sjaelland-taget-alvorligt,DR
FC Midtjylland begraver nedrykningsspøgelset efter sejr over OB,"FC Midtjylland vandt i aftes 1-0 over OB i Odense. Det betyder, at holdet ikke længere skal bekymre sig om nedrykning.",,"Der var glæde i FC Midtjylland-lejren, efter holdet i går vandt 1-0 ude over OB og dermed ikke længere kan rykke ned i fodboldens 1. division. Træner Glen Riddersholm fortæller, at der var lettelse og tilfredsstillelse efter kampen i aftes: - Det betyder alverden. Vi fik begravet nedrykningsspøgelset, og ikke mindst fik vi lagt et lille lag på vores spil. Vi løftede vores spillemæssige niveau betragteligt, og det glæder mig utroligt meget, siger træner Glen Riddersholm. FC Midtjylland kravler med sejren op over OB på sjettepladsen og har nu 40 point. Glen Riddersholms tropper får i næste runde besøg af Randers FC.   http://mu.net.dr.dk/admin/programcard/get/?id=urn:dr:mu:programcard:51889179a11f9d13409d0557",Ritzau,Midt- og Vestjylland,2013-05-07T06:41:00+00:00,https://www.dr.dk/nyheder/regionale/midtvest/fc-midtjylland-begraver-nedrykningsspoegelset-efter-sejr-over-ob,DR
Her er kulturministerens public service-udvalg,"Kulturminister Marianne Jelved (R) har udnævnt fhv. EU-kommissær Connie Hedegaard som formand for public service udvalget, der skal kigge på fremtidens rolle for landets public service medier.",Hedegaard: lettere at stille spørgsmålene,"Det bliver den tidligere EU-kommisær Connie Hedegaard, som skal være formand for public Service-udvalget, som de næste to år skal se på, hvordan fremtidens public service-tilbud forme sig. Det skriver kulturministeriet i en pressemeddelelse. - Jeg er glad for, at Connie Hedegaard gerne vil lede public service-udvalgets arbejde. Hun er et vidende og indsigtsfuldt menneske med globalt udsyn. Hun kender medieverden indefra og har ved flere lejligheder vist, at hun formår at bringe folk sammen om skabe en udvikling. Som formand for public service-udvalget skal hun sammen med udvalgets medlemmer give input til, hvordan vi skaber et stærkt public service-tilbud i en mediefremtid, hvor borgerne ikke samles foran tv-skærmen men foran hver sin skærm, skriver kulturministeren i pressemeddelelesen. Connie Hedegaard glæder sig over sin nye rolle, men er klar over det bliver en udfordring. - Ofte bruger vi public service-begrebet, som om vi er enige om, hvad det betyder. Men ER vi det? Hvad er, og hvad skal public service være i den moderne medievirkelighed? Hvordan kan public service bedst bidrage til den demokratiske debat og til vores fælles referenceramme? Det er helt klart lettere at stille spørgsmålene end at komme med svarene, skriver hun pressemeddelelsen fra Kulturministeriet. Udvalget starter sit arbejde i 2015. og det forventes at deres arbejde er afsluttet den 1. januar 2017.",Gregers Lohse,,2014-12-16T10:54:00+00:00,https://www.dr.dk/nyheder/kultur/medier/her-er-kulturministerens-public-service-udvalg,DR
Uansvarligt at lukke infirmeriet,Venstre griber ind over for ministerens planer om at lukke infirmeriet i Oksbøllejren.,,"En halv snes læger, sygeplejersker og kontoransatte på infirmeriet i Oksbøllejren vil miste deres arbejdsplads, hvis forsvarsminister Nick Hækkerup får sin vilje igennem om at centralisere forsvarets infirmerier. Planen er at samle dem på landets tre flyvestationer og to flådestationer, og udover det ellers henvise tilskadekomne soldater til at benytte egen læge. - Men det giver ingen mening. Det vil være helt uansvarligt, siger Venstres medlem af forsvarsudvalget Hans Chr. Thoning fra Oksbøl. Han henviser til, at der årligt er 80.000 overnatninger, 200 skydedage og 300 dage med aktiviteter i øvelsesterrænet i Oksbøllejren. - Vi taler om rigtig mange menneskers sikkerhed. 80.000 årlige overnatninger taler sit tydelige sprog om behovet for et beredskab, der kan tage vare på eventuelle ulykker, siger Thoning. - Det giver ingen mening at lukke Oksbøllejrens infirmeri, så det vil vi ikke være med til, og det har vi meddelt forsvarsministeren, siger Hans Chr. Thoning.",Erik Larsen,Syd- og Sønderjylland,2013-05-22T13:51:28+00:00,https://www.dr.dk/nyheder/regionale/syd/uansvarligt-lukke-infirmeriet,DR
Langt mellem lægerne i dag,Det meste personale i landets lægeklinikker er samlet til protestmøde i Odense i dag.,,"8000 læger, sygeplejersker, lægesekretærer og laboranter, der arbejder hos landets praktiserende læger, skal senere i dag mødes til protestmøde i Odense. Det giver selvsagt langt mellem lægerne i dag, men borgerne skal nok kunne få fat på en læge, hvis man bliver akut syg. Det lover formanden for de praktiserende læger i Syddanmark, Helle Aarenstrup Jensen. - Man kan henvende sig på den telefon man plejer hos sin egen læge, og der vil man få at vide, hvem der kan tage sig af akut opstået sygdom, siger lægeformanden. Lægerne har lavet et nødberedskab, så alle med en akut sygdom kan blive tilset af en læge. Helle Aarenbjerg Jensen sammenligner lægedækningen i dag med den, der er i weekenden. - Der hvor lægen vurderer, at man har behov for at blive tilset af en læge, vil der være et beredskab, så det lader sig gøre. Det er et beredskab i en størrelsesorden, der mindst svarer til det man har på søndage og helligdage via lægevagten, forklarer hun. De læger - og andre interesserede, som ikke er med til mødet, kan alligevel følge med. Det bliver nemlig sendt via internettet. Du finder et link til tv-signalet til højre for denne artikel. Mødet finder sted mellem kl. 10.45 og 14",Lars Hjort Kristensen,Syd- og Sønderjylland,2013-05-28T04:27:00+00:00,https://www.dr.dk/nyheder/regionale/syd/langt-mellem-laegerne-i-dag,DR
24 timer vi aldrig glemmer: Urolighederne på Nørrebro,"Se DR Dokumentaren om urolighederne på Nørrebro, der lørdag har 20 års jubilæum.",,"Efter EU-afstemningen den 18. maj 1993, hvor danskerne stemte ja til Edinburgh-aftalen gik en gruppe EU-modstandere til kamp mod politiet på Nørrebro. I 2009 lavede DR som en del af serien 24 timer vi aldrig glemmer en dokumentar om de voldsomme begivenheder efter afstemningen. Her kan dem se nogle af dem, der var tættest på begivenhederne, fortælle om, hvordan de oplevede begivenhederne en forårsaften i maj. LÆS OGSÅ: VIDEO: Se flere klip fra 18. maj på localeyes.dk",Kresten Morten Munksgaard,Indland,2013-05-17T04:00:00+00:00,https://www.dr.dk/nyheder/indland/24-timer-vi-aldrig-glemmer-urolighederne-paa-noerrebro,DR
Sygeplejersker: Lægerne spiller højt spil,Faggrupper tæt på lægerne bakker ikke deres faglige konflikt op.,Imødekommende Forkert udspil,"Lægerne får ingen opbakning til deres faglige konflikt med det offentlige fra lægesekretærer, sygeplejersker og laboranter. Formand for Danske Lægesekretærer Soile Friis roser i Jyllands-Posten det politiske system for at have været imødekommende under konflikten. Hun opfordrer til, at lægerne nu giver sig. Og formanden for Danske Bioanalytikere - også kaldet laboranter - Bent Asbild mener, at den lov, politikerne har spillet ud med for at regulere området, kan være en udmærket ramme for et sundhedsvæsen tæt på borgerne. Samme toner kommer fra sygeplejerskerne. - Lægerne spiller højt spil og i mine øjne et forkert spil, siger Grete Christensen, formand for Dansk Sygeplejeråd til Jyllands-Posten. Formanden for de praktiserende læger, Henrik Dibbern, siger om lægernes nærmeste faggrupper, at de bær koncentrere sig om deres egne aftalevilkår. - Hvis deres holdning er udtryk for, at de har lyst til at vise en særlig tilbageholdenhed, når vi skal forhandle deres lønvilkår næste gang, så kan det da kun glæde mig, siger Henrik Dibbern til Jyllands-Posten.",Carl-Johan Rosenberg,Indland,2013-06-07T01:49:00+00:00,https://www.dr.dk/nyheder/indland/sygeplejersker-laegerne-spiller-hoejt-spil,DR
Hver femte dansker piratkopierer stadig,Lovlige streamingtjenester har ikke resulteret i færre filmpirater.,Tjenester viser ikke de nyeste film Tv-direktør: Tjenester vil begrænse pirateri,"På trods af lovlige filmtjenester som Netflix, YouBio og HBO piratkopierer godt hver femte dansker stadig de nyeste tv-serier og film. Dermed er er antallet af danskere, der streamer eller downloader film ulovligt ikke faldet. Det på trods af, at nye streamingtjenester har været tilgængelige i Danmark i syv måneder. Det viser en undersøgelse fra analyseinstituttet YouGov, skriver Politiken i dag. Dog svarer 35 procent af piraterne i undersøgelsen, at de nu henter færre film og serier ulovligt, end de gjorde sidste år. En af årsagerne til den fortsatte piratkopiering er, at Netflix og andre tjenester ikke tilbyder de nyeste serier og film, viser svarene i undersøgelsen. Digitalanalytiker Claus Bülow Christensen fra firmaet Global Connect forklarer i Politiken: - Meget af det indhold, der ligger på Netflix, er gammelt. Det er fint nok som alternativ til at sidde og zappe mellem kabel-tv-kanalerne. Men hvis du vil se de nye film, synes mange, det er for dyrt at leje dem på nettet på on-demand-tjenester. Og så henter de dem bare ulovligt der, hvor de plejer. Et skrækscenarie er, at de vender tilbage og laver endnu mere pirateri, hvis de bliver skuffet over indholdet på de lovlige streamingtjenester. På længere sigt vil tjenesterne dog føre til mindre ulovlig piratkopiering. Det mener tv-direktør Ulf Lund fra TDC og YouSee, der driver den danske streamingtjeneste YouBio: - For mig er det logisk, at tjenesterne på længere sigt vil begrænse pirateriet. Hvis man for under 100 kroner om måneden kan få adgang til noget, som virker og har et godt udvalg, og som oven i købet er lovligt, så må det afholde nogen fra at atge den ulovlige vej. Men det skal have lidt længere tid til at slå igennem, siger han til Politiken. Det er Producentforeningen direktør, Klaus Hansen, ikke enig i. - De her tal bekræfter, at der skal noget andet til. Jeg så gerne, at vi fik en særlig enhed inden for politiet, der efterforsker ulovligt download, siger han til avisen.",Rikke Caroline Carlsen,,2013-06-03T09:32:00+00:00,https://www.dr.dk/nyheder/kultur/medier/hver-femte-dansker-piratkopierer-stadig,DR
BILLEDSERIE: Homo-ligestilling fejres med glædestårer og skumsprøjt,,,,David Schulsinger Rehof,,2013-06-26 00:00:00,https://www.dr.dk/nyheder/billedserie-homo-ligestilling-fejres-med-glaedestaarer-og-skumsproejt,DR
Råd: Lad socialt udsatte stemme på væresteder,"Det er skidt for demokratiet, at så få socialt udsatte borgere deltager i de kommunale valg. Det mener Rådet for Socialt Udsatte, der nu opfordrer kommunerne til at oprette afstemningssteder på væresteder.",Også markant lavere deltagelse hos ledige Laveste valgdeltagelse i 35 år Skal være lettere at brevstemme,"Der bør oprettes afstemningssteder på væresteder for at øge stemmeprocenten ved kommunalvalget blandt  socialt udsatte. Sådan siger formand for Rådet for Socialt Udsatte, Jann Sjursen. - Det er skidt for vores demokrati, at så få socialt udsatte borgere deltager i de kommunale valghandlinger, siger han i anledning af grundlovsdag onsdag. Han mener, at kommunerne har et stort ansvar for indsatsen over for udsatte. - Det er vigtigt, at udsatte personer ved at stemme føler, at de kan være med til at gøre en forskel, siger han. Jann Sjursen henviser til en undersøgelse af kommunalvalget i 2009, der viste, at ledige havde en markant lavere stemmedeltagelse end befolkningen som helhed. Blandt kontanthjælpsmodtagere, der tæller mange socialt udsatte, var stemmeprocenten kun 32 procent. - Vi bør i det hele taget gøre mere for at inddrage udsatte borgere i vores demokrati. Ellers vil den demokratiske ulighed i vores samfund bare vokse, mener Jann Sjursen. Konkret vil Rådet for Socialt Udsatte opfordre kommunerne til at oprette afstemningssteder på blandt andet væresteder for på den måde at øge stemmeprocenten blandt socialt udsatte. Den samlede valgdeltagelse ved kommunalvalget i 2009 var 66 procent, hvilket er den laveste i 35 år. For de unge er valgdeltagelsen faldet fra 54 procent til 46 procent siden 1997, og blandt flere nydanske grupper er faldet endnu større. Økonomi- og indenrigsminister Margrethe Vestager (R) har i marts opfordret kommunerne til at tænke utraditionelt og flytte valgstederne ud, hvor folk er - på banegårde og de unges uddannelsessteder - for få at stemmeprocenten op. Og 50 kommuner er i gang med at finde på nemmere måder at brevstemme på, viser en undersøgelse fra Kommunernes Landsforening, KL. For eksempel kan brevstemmen afleveres på ungdomsuddannelserne, biblioteket eller i indkøbscentret. Valgloven giver mulighed for, at kommunerne rykker brevstemmestederne hen, hvor folk er. I forbindelse med seneste folketingsvalg rykkede Københavns Kommune et brevstemmested ind midt på hovedbanegården. De benyttede mange vælgere sig af. /ritzau/",Line Scheibel Mitchell,København,2013-06-04T04:49:00+00:00,https://www.dr.dk/nyheder/regionale/hovedstadsomraadet/raad-lad-socialt-udsatte-stemme-paa-vaeresteder,DR
BILLEDSERIE: Se de store oversvømmelser i Centraleuropa,,,,Christina Cecilie Reymann,,2013-06-03 00:00:00,https://www.dr.dk/Nyheder/Billedserier/2013/06/03172330.htm?focusId=4216747,DR
BILLEDSERIE: Geziparken ryddet,,,,Morten Top,,2013-06-15 00:00:00,https://www.dr.dk/Nyheder/Billedserier/2013/06/15215209.htm?focusId=3825034,DR
Unge læger: Vi vil ikke være stand-in for lægerne,"Region Syddanmark vil have, at regionens uddannelseslæger skal udføre lægeopgaver, når de praktiserende læger afleverer deres ydernumre. De unge læger er ikke klar til opgaven.",Skal have tæt vejledning - Genoptag forhandlingerne,"De unge almenmedicinere, der er i gang med at uddanne sig til praktiserende læger er meget bekymret over Region Syddanmarks udmelding om, at regionen vil bruge uddannelseslægerne i regionen i akut-beredskab, når lægekonflikten træder i kraft. - Rigtig mange af vores medlemmer er meget bekymret. Vi er ikke klar til opgaven, siger Christian Vøhtz, formand for Forum for Yngre Almen Medicinere til DR Nyheder: - Vi kan ikke behandle patienterne forsvarligt, hvis vi ikke har en erfaren, praktiserende læge i baggrunden til at vejlede os og give support, fortsætter Christian Vøhtz. Interesseorganisationen Forum for Yngre Almen Medicinere tæller 1200 medlemmer og arbejder med uddannelse, forskning og kvalitetsudvikling inden for almen lægepraksis. - Som kommende praktiserende læger er vi også bekymret for kvaliteten af vores uddannelse, hvis vi ikke har den tætte vejledning i uddannelsesforløbene. - Vi lærer jo at håndtere opgaverne og får kompetencer til at kunne blive praktiserende læger. - Et eksempel er, at vi lærer hvordan, vi håndterer patienter, der for eksempel kommer med diffuse smerter i ryggen. Der skal vi lære, hvordan vi tager os af at henvise dem til de rigtige steder i sundhedssystemer for at blive udredt. Foreningen Yngre Læger tager afstand fra Region Syds udspil. Formanden Lisbeth Lintz siger til DR Nyheder: - Jeg kan godt forstå, at regionerne har et stort problem med at skaffe læger til akut-beredskab. - Men jeg deler bestemt ikke den holdning, at regionen blot kan flytte uddannelseslægerne. Yngre Læger anerkender ikke, at Region Syd kollektivt vil flytte uddannelseslægerne ind i akut-klinikker uden at skele til noget andet og fortsætter: - Hver enkelt uddannelsesstilling og dens kvalitet skal prioriteres frem for skrivebordsplaner hos regionerne. - Det betyder, at hvis regionerne vil gøre alvor af at flytte uddannelseslægerne, skal de regionale videreuddannelsesråd konkret tage stilling i hver enkelt stilling, siger Lisbeth Lintz. Lisbeth Lintz opfordrer i stedet Carl Holst fra Region Syd, De Praktiserende Lægers Organisation og Danske Regioner til at sætte sig sammen og gå til forhandlingsbordet igen. Planen om at bruge læger under uddannelse til at bemande klinikkerne skal først godkendes af Sundhedsstyrelsen. Den godkendelse har Region Syddanmark nu bedt om.",Lene Koogi,Indland,2013-06-07T06:16:00+00:00,https://www.dr.dk/nyheder/indland/unge-laeger-vi-vil-ikke-vaere-stand-laegerne,DR
Folkeskoleaftale giver pladsproblemer,"Eleverne skal have idræt hver dag, men det er der ikke plads til i idrætshallerne.",,"Den nye folkeskoleaftale kan give pladsproblemer i idrætshallerne, og derfor skal der tænkes nyt. Det mener flere nordjyske skoleledere. Folkeskoleaftalen betyder, at eleverne skal have 45 minutters idræt og bevægelse hver dag, men det er der ikke nødvendigvis plads til i hallerne. - Det giver nogle udfordringer, hvis vi skal være inden døre. Det har vi ikke plads til, siger Klaus Toft, skoleleder på Løgstør Skole. Og samme melding kommer fra otte skoleleder-kolleger fra hele Nordjylland, som P4 Nordjylland har talt med. Men når der ikke er plads til badminton og håndbold i hallen, så må der tænkes nyt. - Jeg synes, det er en spændende udfordring at tænke idræt på en anden måde, siger skoleleder på Aabybro Skole, Søren Dybdal Møller.",Eddi Frantsen,Nordjylland,2013-06-08T07:50:00+00:00,https://www.dr.dk/nyheder/regionale/nordjylland/folkeskoleaftale-giver-pladsproblemer,DR
Lærerformænd frygter for regningen,Der er bred skuffelse blandt lærerformænd overalt i regionen over det nye folkeskoleforlig.,,"Der er bred skuffelse blandt lærerformænd overalt i Region Sjælland over det nye folkeskoleforlig. Alle kan se enkelte positive ting, men helt overordnet er den fælles bekymring i både Holbæk, Næstved og Lolland-Falster lærekredse hvorvidt det er lærerne, der skal betale de mange ekstra undervisningstimer, der ligger i planen. Henrik Hansen, der er formand for Lollands og Falster Lærerforening, siger, at han synes der er rigtig mange gode elementer i den nye reform, men at han føler sig bekræftet i, det lærerne sagde under lockouten: Nemlig, at det er lærerne, der kommer til at betale for reformen.. I Holbæk siger formanden for kommunens Lærerkreds Jens Rohrberg, at han er bekymret for økonomien - Når jeg kigger på den ligner det en reform til 6 - 7 milliarder kroner. Men jeg har ikke set hvem der skal betale for den. Jeg frygter selvfølgelig, at det er skolelærerne, der skal betale regningen, siger han. I Næstved lærekreds siger næstformand Thomas Andreasen. - Hvis man vil skrue op for antallet af undervisningstimer for de samme ressourcer, går det ud over kvalitete, siger han",Peter-Mikkel Pihl Rasmussen,Sjælland,2013-06-07T14:46:42+00:00,https://www.dr.dk/nyheder/regionale/sjaelland/laererformaend-frygter-regningen,DR
Verdens rigeste bliver endnu rigere,"Jo større privat formue, des mere vil den vokse over de kommende år, lyder det i rapport.",De riges formuer vokser,"Én procent af verdens befolkning er så velhavende, at de kontrollerer 39 procent af verdens velstand. Og deres formuer vokser, viser en ny rapport ifølge NBC News. I alt voksede private formuer med 7,8 procent til 135 billioner dollar på verdensplan - svarende til godt 770 billioner kroner, viser Boston Consulting Groups rapport for global vestand. Den øverste procent kontrollerer nu 52,8 billioner dollar, og dem, der har private formuer på over fem millioner dollar eller mere, kontrollerer nu næsten en fjerdedel af verdens velstand. Formuerne kan dog sagtens vokse yderligere over de kommende år, for de rigestes formuer vokser hurtigere end den globale vækst, lyder det i rapporten. Antallet af millionærer steg samtidig med 10 procent sidste år - dermed er der nu 13,8 millioner dollarmillionærer i verden. Rapporten forudser, at den globale velstand vil stige med omkring 4,8 procent om året over de næste fem år - men for millionærer vil bankbogen vokse næsten dobbelt så hurtigt. Og jo flere penge, man ligger inde med, jo mere stiger formuen. Dem, der ligger inde med fem millioner dollar eller mere, vil se deres formuer stige med otte procent. Men dem, der har mere end 100 millioner i gemmerne, kan se frem til en stigning på 9,2 procent. Klubben af millionærer, der er mere end 100 millioner dollar værd, har lige nu en andel på 5,5 af den globale velstand. Men den andel vil ifølge rapporten være steget til 6,8 procent i 2017. /ritzau/",,Udland,2013-06-01T05:26:00+00:00,https://www.dr.dk/nyheder/udland/verdens-rigeste-bliver-endnu-rigere,DR
Teaterskole mistænkes for massiv svindel,"Mistanke om, at ledelsen svindlede med kommunale tilskudsmidler.",Har modtaget mindst 640.000 kroner Kommune har ikke ført tilsyn Politiet efterforsker sagen,"Ledelsen på Film- og Teaterskolen Holberg i København er under mistanke for massiv svindel med kommunale tilskudsmidler. Det kan TV 2 afsløre på baggrund af en aktindsigt i sagen. Skolens leder Carl Webber fik i 2010 og 2011 oprettet syv ungdomsforeninger, og skolens elever blev indsat som formænd, bestyrelsesmedlemmer og kasserere i foreningerne. Ifølge eleverne skete det uden deres vidende. - Jeg havde ikke nogen anelse om, at jeg var bestyrelsesmedlem. Der har ikke været et eneste møde, og der er ingen aktivitet i foreningerne overhovedet, siger Daily Snow, som er talsmand for eleverne, til TV 2. Foreningerne har siden deres oprettelse været aktivitetsløse, men har samlet set modtaget mindst 640.000 kroner i kommunale tilskud. Pengene blev kanaliseret videre i form af husleje til en anden forening, ""Stanislavskij i dag"", der ligesom de syv falske foreninger kontrolleres af skolens leder Carl Webber. - Vi havde ingen indsigt i foreningernes konti eller regnskaber. Det blev varetaget af skolens ledelse. Vi havde intet med driften af foreningerne at gøre ud over at skrive under, da vi blev meldt ind, siger Sebastian Jørgensen, som på papiret er formand for tre af de mindst syv foreninger, som har fået støtte, til TV 2. Københavns Kommune har på intet tidspunkt de sidste fire år ført tilsyn med de syv foreninger. I en mail til Københavns Politi forklarer kommunen om det manglende tilsyn,""at dette ikke blev nået, deres tilskud blev godkendt ud fra deres indsendte ansøgninger"". Kommunen har dog på baggrund af anmeldelser fra eleverne nu indledt en undersøgelse af den mulige svindel, og i morgen skal sagen behandles som et lukket punkt på Folkeoplysningsudvalgets møde. Hverken kulturborgmester Pia Allerslev fra Venstre eller formanden for Folkeoplysningsudvalget, Rikke Lauritzen fra Enhedslisten vil udtale sig om sagen til TV2 i dag og forklare, hvorfor man ikke har ført et tilstrækkeligt tilsyn. Københavns Politi er i gang med at efterforske svindelsagen og har allerede foretaget en række afhøringer. Politiet skriver 14. maj i en mail til kommunen: ""Der er...ingen tvivl om, at der er svindlet med foreningerne"". Carl Webber selv har ikke ønsket at lade sig interviewe til TV2 Nyhedernes udsendelse, der vises i 22-nyhederne i aften på TV 2. Han skriver dog i en mail, at han kun har fungeret som ""fødselshjælper og indpisker"" i foreningerne og at ""foreningerne er oprettet i overensstemmelse med dansk lovgivning"" Han vil ikke oplyse, hvor pengene fra Københavns Kommune er blevet af.",,Kultur,2013-06-04T06:09:00+00:00,https://www.dr.dk/nyheder/kultur/teaterskole-mistaenkes-massiv-svindel,DR
Kristendemokraterne gør klar til en ny omgang på tinge,Kristendemokraterne har mandag afleveret 21.000 vælgererklæringer i endnu et forsøg på at komme i Folketinget.,Ørum forlod formandsposten Langt fra spærregrænsen,"Kristendemokraterne ruster sig til endnu en folketingsperiode, efter at partiet heller ikke ved valget i september 2011 klarede sig over spærregrænsen. Partiet oplyser til Ritzau, at man mandag eftermiddag har afleveret 21.000 underskrevne vælgererklæringer til godkendelse i Indenrigsministeriet. Dermed har partiet sikret sig opbakning fra flere end de godt 20.000 borgere, som det kræves for at kunne stille op til et folketingsvalg. Interne stridigheder hos Kristendemokraterne betød i september 2012, at den daværende partiformand, Per Ørum Jørgensen, forlod formandsposten og blev afløst af 52-årige Stig Grenov. Stig Grenov har siden haft som sit erklærede mål at få Kristendemokraterne tilbage på Christiansborg. Kristendemokraterne kom første gang i Folketinget ved jordskredsvalget i 1973 med hele syv mandater. Efter deltagelse i flere regeringer røg partiet dog ud af Folketinget ved valget i 1994. Kristendemokraterne kom dog tilbage i 1998 under daværende formand Jann Sjursen, men dumpede i 2005 igen under spærregrænsen. Siden har partiet ikke formået at få stemmer nok til at komme på tinge. Ved det seneste valg i 2011 stemte 28.070 danskere - eller 0,8 procent - på Kristendemokraterne. /ritzau/",,Politik,2013-06-10T16:10:00+00:00,https://www.dr.dk/nyheder/politik/kristendemokraterne-goer-klar-til-en-ny-omgang-paa-tinge,DR
CHAT: PCB-ekspert besvarede spørgsmål om giftigt stof på skoler,,,,Kresten Morten Munksgaard,,2013-06-04 00:00:00,https://www.dr.dk/nyheder/chat-pcb-ekspert-besvarede-spoergsmaal-om-giftigt-stof-paa-skoler,DR
Unge gider ikke byrådene,"Kun to ud af 100 byrådsmedlemmer er under 30 år på landsplan, viser en ny opgørelse fra DR Analyse.",Flytter meget rundt Ikke nødvendigvis problem Svært at ændre,"Det er langt fra kun på selve valgdagen, at de unge vælger kommunalpolitikken fra. De gider nemlig heller ikke deltage i byrådsmøder og søge politisk indflydelse gennem kommunalpolitikken. Det viser en ny rundspørge, som DR Analyse har lavet. Kun to ud af 100 byrådsmedlemmer på landsplan er under 30 år og blot 11 ud af 100 er under 40 år, viser rundspørgen. Det er omstændighederne i de unges liv, som gør, at de ikke søger politisk indflydelse via byrådene, fortæller Yosef Bhatti, der er adjunkt på Københavns Universitet og har forsket i valgdeltagelse. - De unge har ofte ikke det fornødne overskud til at dedikere fire år af deres liv til kommunalpolitik. Der er opbrud i deres liv, mange flytter hjemmefra og begynder på uddannelser eller er ved at stifte familie og få en karriere, siger han. Yosef Bhatti peger samtidig på at for at sidde i kommunalbestyrelsen i en kommune, skal man bo i den pågældende kommune, og det gør det svært for de unge, at deltage som byrådsmedlemmer. Den manglende deltagelse har dog også noget med de unges selvforståelse at gøre, vurderer Yosef Bhatti. - De synes ikke, de har tiden til det, og så tror de måske heller ikke på, at de er i stand til det. De føler måske ikke, at de har lige så meget at byde på som de ældre politikere, og de har ikke den samme selvtillid, der er nødvendig for at stille op til byrådet, siger han. Ifølge Yosef Bhatti, kan det være et problem, at så få unge deltager i byrådsarbejdet, fordi unge ofte har andre interesser end ældre medborgere, og fordi det kan gøre det sværere for unge borgere, at spejle sig i kommunalbestyrelsen. Andre vil dog påpege, siger Yosef Bhatti, at der ikke er noget at bekymre sig over, fordi de unge involverer sig senere, og at det kræver en vis erfaring at sidde i byrådet. Under alle omstændigheder er fænomenet svært at ændre, men ikke umuligt, siger Yosef Bhatti: - Jeg tror, at meget af det her er grundlæggende strukturelle ting, som er svære at ændre. Man kan dog gøre forskellige ting, blandt andet inddrage de unge tidligt, så de på den måde bliver kanaliseret ind i politik og på den måde være proaktiv i forhold til at rekruttere de unge, siger han. Han peger blandt andet på ungdomsråd og de politiske ungdomsorganisationer som oplagte steder at lede efter politiske talenter til kommunalbestyrelsen.",Kresten Morten Munksgaard,København,2013-06-11T04:00:00+00:00,https://www.dr.dk/nyheder/regionale/hovedstadsomraadet/unge-gider-ikke-byraadene,DR
Politi: Bandidos anholdt for at ville hævne branden,Fem Bandidos-medlemmer er blevet anholdt og mistænkt for at være på vej ud for at hævne branden mod dem. ,26 anholdt for brand Ingen er omkommet Brand var hævn for overfald,"Fem Bandidosrelaterede personer i Frederikssund er blevet anholdt, da de ifølge politiet var på vej ud for at hævne branden, som blev påsat i Frederikssund. - Vi finder noget i bilen, der indikerer, at de var på vej ud for at hævne branden, siger Michael Hellensberg til DR Nyheder. Natten til onsdag brændte en bygning i Frederikssund ned, som politiet mener er et tilholdssted for Bandidos. De fem mænd bliver sigtet for grov vold, forklarer Michael Hellensberg. Mændene bliver fremstillet i grundlovsforhør i løbet af torsdagen. Tidligere er 26 mænd blevet anholdt for branden, og onsdag aften var de alle blevet varetægtsfængslet i syv dage og sigtet for forsætlig ildspåsættelse. Desuden er yderligere tre mænd blevet anholdt siden hen. De blev anholdt på deres bopæl, fortæller Michael Hellensberg. - Vi mener, at de har haft en rolle i branden, men jeg kan ikke kommentere, hvilken rolle de har haft, siger han. Politiet har netop færdiggjort deres tekniske undersøgelser på gerningsstedet, og nu slår Michael hellensberg fast, at branden er påsat. - Vi har fundet ud af, at branden er blevet antændt med brandbar væske, siger han. Derudover kan politiet nu slå fast, at der ikke er nogen, som er døde i forbindelse med branden. Politiet anser branden for en hævnaktion mod Bandidos i forbindelse med en konflikt mellem netop Bandidos og en lokal bande i Frederikssund. - Kulminationen på denne konflikt er et overfald for halvandet døgn siden, hvor personer fra Heimdalsgruppen bliver overfaldet i en lejlighed og tæsket med køller, og vi betragter det her (branden red.) som en form for bytter, forklarer Michael Hellensberg, der er politiinspektør hos Nordsjællands Politi. Han kan ikke fortælle, hvad konflikten bunder i, men forklarer, at den har stået på ""gennem noget tid"". Politiet sagde i går til DR Nyheder, at branden og kølleoverfaldet er en del af en konflikt mellem Bandidos og en lokal bandegruppering, de kalder Heimdalsgrupperingen. Ifølge politiet tyder det på, at andre bander er gået ind i konflikten på den lokale bandes side.",Louise Damløv og Claus Buhr,Indland,2013-06-13T08:32:00+00:00,https://www.dr.dk/nyheder/indland/politi-bandidos-anholdt-ville-haevne-branden,DR
Lungemedicinsk: Vi har fokus på fejl,"Ledende overlæge understreger, at der er forskel på patientoplevede fejl og reelle personalefejl. ",,"16,7 procent af de patienter, der er indlagt på Lungemedicinsk afdeling på Aalborg Universitetshospital oplever fejl. Det viser tal fra Danske Patienter. Lene Birket-Smith, der er ledende overlæge på afdelingen, understreger, at der er forskel på patientoplevede fejl og reelle personalefejl som eksempelvis fejlmedicinering. Alligevel er tallet for højt, siger hun. -  Jeg er da utrolig ked af et se de her tal. Det kan være, de ikke er helt trygge ved deres indlæggelse og ikke får opfyldt deres behov, hvis de er syge, angste og har ondt, siger Lene Birket-Smith.  Lungemedicinsk afdeling har længe været bekendt med tallene og derfor også lavet en handleplan, der skal forbedre patienternes oplevelse. Her har man blandt andet vagtsat flere sygeplejersker aften og nat - og bedt de indlagte patienter om feedback.   - Vi har fået en ""ris-og ros-kasse"" for at få svar på, hvad patienterne er utilfredse med, når de er indlagt hos os. Hvad er det, de oplever, der ikke fungerer - og hvad fungerer. Flere parter - herunder Sundhedsbrugerrådet i Nordjylland - giver i dag overbelægning en del af skylden for at mange patienter oplever fejl. Lene Birket-Smith erkender, at der kan være en sammenhæng. - I hvert fald på patientoplevede fejl, er det rigtigt. Men ikke på det vi betragter som utilsigtede hændelser ved foreksempel medicingivning, siger hun. Tal fra Danske Patienter viser, at der i gennemsnit er indlagt 110 patienter for hver 100 normerede senge på Lungemedicinsk afdeling.",Kristian Pedersen,Nordjylland,2013-06-03T15:47:12+00:00,https://www.dr.dk/nyheder/regionale/nordjylland/lungemedicinsk-vi-har-fokus-paa-fejl,DR
Aarhus åbner nyt turistkontor,Aarhus har fået et nyt turistkontor på byens rutebilstation. Foreløbig er det et forsøg sommeren over.,Lørdagsåbent Turistuddannelse,"Aarhus har i al ubemærket åbnet et nyt turistkontor. Flere fra turistbranchen kritiserede i dagens udgave af Århus Stiftstidende, at Aarhus ikke længere har noget turistkontor, efter at kontoret blev lukket for to år siden. Men den 1. juni åbnede et turistkontor i kundecentret på rutebilstationen i Aarhus, hvor det er et samarbejde mellem VisitAarhus og Midttrafik. Frem til slutningen af måneden har kontoret kun åbent om lørdagen, men i højsæsonen fra den 29. juni og frem til den 10. august vil den have åbent hver dag fra 10 til 16. Og uden for den tid kan turisterne få hjælp af  de ansatte på kundecenteret, siger forretningsfører John Kvist fra rutebilstationen. - I forvejen yder vi en stor information til vores kunder. Derfor syntes vi, at det kunne passe godt hos os. Nogle medarbejdere er blevet uddannet i at kunne klare turistarbejdet, og John Kvist siger, at medarbejderne har været meget interesserede i arbejdet. Frem til festugen er turistkontoret på rutebilstationen i Aarhus et forsøg, som så skal vurderes for at finde ud af, om det skal gøres permanent.      ",Asger S Rosenberg,Østjylland,2013-06-12T14:09:00+00:00,https://www.dr.dk/nyheder/regionale/oestjylland/aarhus-aabner-nyt-turistkontor,DR
Sprogpris til Søren Ryge,Søren Ryge Petersen får årets Modersmål-Pris.,Historiefortæller i særklasse,"Der er hæder på vej til havemanden Søren Ryge Petersen fra DR i Aarhus. Manden, der i årevis har bekæmpet skvalderkål og luget ukrudt, får årets Modersmål-Pris, oplyser Modersmål-Selskabet. Begrundelsen er at Søren Ryge er en historiefortæller i særklasse, som i en menneskealder har kunnet holdet fast i seerne. Selskabet lægger vægt på at Søren Ryge ikke kun fortæller om haven, men også om landskaber i Norden og de mennesker, der lever der. Prisen overrækkes til september.",Asger Rosenberg,Østjylland,2013-06-10T06:02:00+00:00,https://www.dr.dk/nyheder/regionale/oestjylland/sprogpris-til-soeren-ryge,DR
BILLEDSERIE: Julemænd indtog sommervarmen,,,,Anna Nyvang Poulsen,,2013-07-23 00:00:00,https://www.dr.dk/nyheder/billedserie-julemaend-indtog-sommervarmen,DR
Fejl i udstyr koster liv på danske sygehuse,27 mennesker mistede sidste år livet på grund af fejl ved brug af udstyr på landets hospitaler. Danske Patienter kalder tallene for meget bekymrende.,Kostede 27 patienter livet sidste år Patientforening: Der skal strammes op Positivt at flere fejl indberettes,"Et apparat til hjertemassage, hvor batterierne løber tør for strøm. Ambulancebårer, der klapper sammen. Eller lim, der river huden af. Et stigende antal patienter mister livet eller kommer alvorligt til skade på danske sygehuse, fordi det medicinske udstyr svigter eller bliver brugt forkert af læger og sygeplejersker. Det viser en ny rapport fra Patientombuddet, som kritiserer brugen af det tekniske udstyr på sygehusene, skriver Berlingske. Antallet af indberetninger om de utilsigtede hændelser er fordoblet fra 2011 til 2012. Sidste år var der 4561 indberetninger. 27 patienter døde, mens 277 fik alvorlige skader. - Der er rigtigt mange sager med medicinsk udstyr, og det er helt klart et område, vi bliver nødt til at beskæftige os meget mere med. - Når der sker fejl på dette område, kan det gå rigtig meget galt, siger direktør Beth Lilja fra Dansk Selskab for Patientsikkerhed til Berlingske. Danske Patienter kalder tallene for meget bekymrende, og direktør Morten Freil mener, at der bør strammes op. Der har de senere år været flere skandalesager fremme i medierne. Blandt andet har der været problemer med hofteproteser af metal og brystimplantater, der lækkede silikone. Antallet af indberetninger kan også være røget i vejret på grund af det stigende fokus på patientsikkerheden efter disse sager, lyder vurderingen i avisen. Sundhedsminister Astrid Krag (SF) tager tallene alvorligt, men hun ser det også som et udtryk for en positiv udvikling, at flere fejl bliver indberettet. - Det viser, at der er en kulturændring i gang, og at sundhedspersonalet er parat til at tage ved lære af hændelserne, siger hun til Berlingske. /ritzau/",,Indland,2013-07-13T04:45:00+00:00,https://www.dr.dk/nyheder/indland/fejl-i-udstyr-koster-liv-paa-danske-sygehuse,DR
Roskilde-sygeplejerske om patienter: De er ikke alle lige lækre,"Man skal vænne sig til patienter indsmurt i mudder og opkast, hvis man er sygeplejerske på Roskilde Festival",Mudder og opkast Boom i antal sygeplejersker,"En mand smurt ind i så meget mudder, at kun det hvide i øjnene kunne ses, og en rock-fan som fik øret revet næsten af. Det er to af de oplevelser som har gjort mest indtryk på Bente Buch og Lise Wolder, som har været frivillige sygeplejersker i henholdsvis 23 og 26 år. - Det er stort set de samme ting, som folk kommer til skade med i dag, som for 23 år siden, men der er færre som kommer galt af sted, fordi der er kommet bedre styr på sikkerheden, siger Bente Buch. Hun og Lise Wolder arbejder i de såkaldte medcare-teams, som består af læger og sygeplejersker. De arbejder enten som mobilhold, der går rundt på festivalområdet eller bag scenerne, når klemte, kolde eller klamme tilskuere bliver hjulpet over hegnet foranscenen. - De er jo ikke alle sammen lige lækre. Nogle er smurt ind i mudder og andre kaster måske op ud over dig, men det er stadig sjovt. Det er en udfordring at arbejde som sygeplejerske her, når man ikke har de hjælpemidler, som man er vandt til i sit daglige arbejder, siger Bente Buch. - Man bruger sin faglighed på en anden måde. Her er du nødt til at mærke på patienten og se på, hvordan de har det også vurdere dem ud fra det, suplerer Lise Wolder. Og der er brug for sygeplejerskerne. Sidste år oplevede festivalen en markant stigning i skader og derfor er beredskabet i år øget fra 130 til 170 sygeplejersker fordelt over festivalens 10 dage. Det viser en opgørelse fra fagbladet Sygeplejersken. Både Bente Buch og Lise Wolder har dog selv oplevet årets festival som meget stille og rolig uden de store episoder. De fortæller, at ulykken under Pearl Jam-koncerten i 2000, som kostede ni mennesker livet, ændrede arbejdsopgaverne for sygeplejerskerne markant. - Med tiden og specielt siden 2000 er der sket meget. Der er meget bedre koordinering og vi fokuserer i højere grad på at tage os af patienterne. Tidligere skulle vi også dele vand ud foran koncerterne og andre ting, men nu er vi mere bare sygeplejersker, siger Lise Wolder. I alt får mellem 9000-10.000 patienter hjælp af samaritter, sygeplejersker eller læger under Roskilde Festival.",Kresten Morten Munksgaard,,2013-07-07T09:00:00+00:00,https://www.dr.dk/nyheder/kultur/roskilde/roskilde-sygeplejerske-om-patienter-de-er-ikke-alle-lige-laekre,DR
Rapport: Indvandrere misforstås og fejlbehandles,"Når læger og sygeplejersker kommer til kort på grund af sprog- og kulturbarrierer beskrives indvandreres lidelser eksempelvis som ”etniske smerter”. Det fører til adskillige fejlbehandlinger, fastslår ny rapport.",Mere uddannelse,"Mens Peter har kræft, har Hassan ""etniske smerter"". Sprog og kulturforskelle gør, at indvandrere og flygtninge er i stor risiko for at blive fejlbehandlet, fordi lægen eller sygeplejersken ikke forstår dem. Det fastslås i en ny rapport fra Indvandrermedicinsk Klinik i Odense. Rapporten gennemgår erfaringerne fra mere end 700 patienter, der er blevet henvist til klinikken, siden den blev oprettet for fem år siden. - Konklusionen er, at der sker en meget omfattende forskelsbehandling af patienter med indvandrerbaggrund. Lægerne og sygeplejerskerne har svært ved at yde den samme høje kvalitet, som de yder til andre patienter i det danske sundhedssystem, siger rapportens hovedforfatter, Morten Sodemann, som er professor og overlæge på Indvandrermedicinsk klinik på Odense Universitetshospital Kræft blev til etniske smerterRapporten påpeger, at en del misforståelser opstår, fordi sundhedspersonalet undlader at tilkalde en tolk, når det er nødvendigt. Men mange fejlbehandlinger opstår også, fordi læger og sygeplejersker ikke bruger den fornødne tid til at sætte sig ind i patienternes situation, og i stedet forbinder de patienternes problemer med, at de kommer fra en anden kultur og et andet land - eksempelvis viser rapporten, at et udtryk som ""etniske smerter"" bliver brugt i sygehusvæsnet, når lægerne kommer til kort. Det har resulteret i masser af alvorlige fejlbehandlinger, påpeger Morten Sodemann. - Det kan være patienter, som er afvist med, at de havde ""etniske smerter"" i arme og ben, hvor det så viste sig at være en kræftsygdom, som havde spredt sig til knoglerne. Banale sygdomme som astma eller bihulebetændelse bliver også tit tilskrevet som ""etnisk migræne"", men det er i virkeligheden ren allergi. Lægeformand: Svært at håndtere Lægeforeningens formand, Mads Koch Hansen, kan nikke genkendende til kritikken. - Det er jo beskæmmende, at sundhedsvæsnet på den måde er med til at skabe ulighed i sundhed, siger han. Lægeformanden har selv oplevet udfordringerne med behandling af flygtninge og indvandrere i sit eget arbejde som læge på Horsens Sygehus. - Det her er jo nogle gange patienter med meget komplicerede helbredsproblemer, og når der kommer en sprogbarriere oveni, bliver det meget svært for den enkelte læge eller sygeplejerske at håndtere - så får vi simpelthen ikke ydet den service, som vi egentlig burde. Mads Koch Hansen mener, at sundhedspersonalet skal uddannes bedre til at tage imod flygtninge og indvandrere. I region Syddanmark har man allerede efteruddannet meget sundhedspersonale i et forsøg på at give dem en bedre forståelse for patienter med indvandrer- eller flygtningebaggrund, og Morten Sodemann er enig med Mads Koch Hansen i, at uddannelse er vejen frem. - Det flytter rigtigt meget, og det er også en viden, de (sundhedspersonelet, red.) gerne vil have, for de er godt klar over, at de ikke gør det godt nok, og at den information, de giver flygtninge og indvandrere, ikke er lige så god, som den de giver andre danskere.",Sune Lundby Møller,Indland,2013-07-02T04:30:00+00:00,https://www.dr.dk/nyheder/indland/rapport-indvandrere-misforstaas-og-fejlbehandles,DR
Claus Buhr: Sexkrænkeren fra Fyn gemte også på våben,"Den 40-årige mand fra Fyn, der er blevet kendt som sexkrænkeren, har også skjult våben.",Har erkendt sexovergreb,"Manden fra Fyn, der er blevet kendt som sexkrænkeren, har ikke kun krænket små piger seksuelt og eksperimentet med sprængstoffer, han også skjult våben. Det erfarer DRs retskorrespondent, Claus Buhr. - Der har ikke kun været hjemmelavet sprængstof mandens bopæl, der er også fundet et større antal våben. Det er vigtigt at understrege, at det ikke er noget, politiet overhovedet kommenterer, fordi den del af sagskomplekset kører bag dobbeltlukkede døre. Men ifølge mine oplysninger er der fundet et større antal skydevåben på hans bopæl, siger han. Politiet er netop nu i gang med at efterforske, med hvilket formål manden havde sprængstoffer og våben på sin bopæl. - Der er ikke noget endegyldigt svar. Ifølge mine meldinger er der ikke noget, der indikerer, at manden var i gang med at forberede en decideret terrorhandling, men hvad han nøjagtigt skulle bruge det her hjemmegjorte sprængstof og de her våben til. Hvad var baggrunden for at han samlede det? Det står ikke klart for politiet, men det er noget man bruger meget energi på at afdække netop nu, siger Claus Buhr. Den 40-årige mand har tidligere erkendt, at han stod bag sexovergreb på to piger. Det har ikke været muligt for DR Nyheder at få en kommentar fra politiet til oplysningerne om, at han også eksperimenterede med sprængstof.",Niels C. Jensen,Indland,2013-07-06T18:04:00+00:00,https://www.dr.dk/nyheder/indland/claus-buhr-sexkraenkeren-fra-fyn-gemte-ogsaa-paa-vaaben,DR
Computer gav 2.000 unge forkert besked,"På Aarhus Universitets hjemmeside stod der i nat, at 2.000 unge kun havde fået en stand-by plads på universitetet, men det var en fejl.",Rigtig besked med brev,"2.000 unge kan ånde lettet op. På Aarhus Universitets hjemmeside stod der ellers i nat, at de kun havde fået en stand-by plads på universitetet, men det var en computerfejl. - Det er sket, fordi informationerne om de studerende er flyttet fra ét system og over i vores selvbetjeningssystem, og derved er der sket en visningsfejl, hvor systemet har taget en forkert oplysning og vist den, siger pressechef Anders Correll. Alle studerende, der bliver optaget, får også et brev i dag, og oplysningerne i brevet er der ingen fejl i. Det er dog ikke alle unge, der er hjemme til at modtage brevet i dag, og derfor kan unge, der for eksempel er i udlandet og har tjekket universitetets hjemmeside i nat, gå i den tro, at de ikke er kommet ind. Derfor er universitetet i dag gået i gang med at kontakte alle 2.000 unge direkte via mail for at sikre sig, at de har fået den rigtige besked. De unge skal nemlig bekræfte, at de ønsker pladsen senest den 5. august.",Heikki Yding,Indland,2013-07-30T10:44:00+00:00,https://www.dr.dk/nyheder/indland/computer-gav-2000-unge-forkert-besked,DR
Sexkrænkers bil er fundet,"Rød bil er identificeret, og gerningsmanden bag sexovergreb på mindreårige er bag tremmer",Solgte bilen hurtigt,"Fyns Politi har sporet den meget omtalte røde bil, der tidligere tilhørte en 40-årig mand på Fyn. Det fortæller vicepoliinspektør Henrik Justesen til DR Nyheder. Den 40-årige mand erkendte i går, at han stod bag to sexovergreb på mindreårige piger på Fyn - og han er varetægtsfængslet. Politiet kom på sporet af ham, fordi der tidligere på ugen var en mindre brand i en ejendom i udkanten af Odense. I huset fandt politiet kemikalier og en rygsæk med en halsedisse og strips. Netop halsedisse og strips er blevet brugt i overgrebene på pigerne, og derfor fik politiet lavet et mundskrab af manden. Det stemte overens med det dna, man havde fundet efter overgrebene på pigerne. - Vi skal selvfølgelig undersøge bilen, men vi forventer ikke at finde afgørende nye beviser, siger Henrik Justesen til DR Nyheder. Manden nåede kun at have den nu fundne bordeauxrøde Opel Astra i tre til fire uger. - Han sælger den umiddelbart efter overgrebet i Refsvindinge. Han kan have mange grunde til at ville skaffe sig af med bilen efter sag nummer to, for på det tidspunkt kom der pludselig meget fokus på bordeaux biler på Fyn, siger vicepolitikommissæren. Burde I ikke have fået øje på, at bilen var blevet solgt videre? - Vi ved, at bilen slet ikke nåede at blive indregistereret i hans navn. Jeg ved i dag, hvordan bilen er handlet - og jeg ved også, at vi ikke havde kunnet finde den i avisen, siger Henrik Justesen.",Christine Hyldal,Indland,2013-07-06T11:14:00+00:00,https://www.dr.dk/nyheder/indland/sexkraenkers-bil-er-fundet,DR
Over 100 kilo sprængstof fundet nær Holbæk,"Kæmpe sprængstof-fund nær Holbæk hos en 59-årig mand, som nu er varetægtsfængslet.",,"En 59-årig mand fra Holbæk-området blev i går anholdt, efter at politiet havde gjort et stort fund af sprængstoffer hos manden. Manden blev i et grundlovsforhør i går varetægtsfængslet indtil den 30. juli. Fremstillingen i grundlovsforhøret foregik bag lukkede døre, og politiet er derfor sparsomme med oplysninger om, hvad der er sket, oplyser Midt- og Vestsjællands Politi til DR Nyheder. Ifølge Forsvaret, som hjalp til med rydningen af sprængstofferne, er der tale om i alt 104,5 kilo sprængstof, 70 detonatorer, seks ruller sprængsnor og syv ruller tændsnor.",Thomas Beck Rudbeck,Indland,2013-07-04T10:20:16+00:00,https://www.dr.dk/nyheder/indland/over-100-kilo-spraengstof-fundet-naer-holbaek,DR
Kurator: Mange tæppekunder er sikret deres bestillinger,"Har du betalt for en specialordre hos Tæppeland, kan du næsten være sikker på at få din vare, oplyser kurator.",Skåret efter mål Kunder i Biva dårligere stillet,"Tæppeland er blevet udskilt fra Biva og er købt af en norsk møbelkæde. Kæden kører videre under navnet Inhouse Tæppeland. Selv om de konkursramte butikker nu skifter ejere, kan mange kunder med forudbetalte bestillinger se frem til at få deres varer. Det siger kurator i konkursboet Lisa Bo Larsen fra advokatfirmaet Kromann Reumert til Ritzau. Hun påpeger, at kunderne i Tæppeland ikke er i helt den samme klemme som dem i Biva, fordi en del af de forudbetalte varer i Tæppeland er individualiserede. - Det betyder, at bestillingerne er skåret til efter mål, og vi kan se, hvilken kunde det tilhører. Og så har kunden ret til at få varen udleveret. Vi har brugt et par dage på at få sat mærker på de varer, der skal udleveres til kunderne, siger Lisa Bo Larsen. Tæppeland og Biva gik konkurs 28. juni. Siden er der blevet arbejdet på at få solgt hele eller dele af kæden. Men det er endnu ikke lykkedes at få afsat Biva. Og har man bestilt og betalt for en vare her, kan man ikke være sikker på at få den. - Kunderne i Biva er lidt dårligere stillet, fordi det ofte er standardvarer, der er købt. Man har måske købt en reol ud af mange, og vi kan ikke se, hvilken reol fru Jensen har bestilt. De kunder må derfor stille sig op i køen af kreditorer, siger kuratoren. Tæppeland blev fredag købt af et nyetableret dansk selskab, som hedder Inhome Tæppeland. Købet betyder, at en del af medarbejderne beholder jobbet. Bag det nye selskab står den norske InHouse Group, der kommer til at eje 65 procent af kæden, mens Tæppelands grundlægger, Jørn E. Jensen, beholder 35 procent af ejerskabet i Jensen Group og Partner. - Vi håber på, at vi kan finde en tilsvarende god løsning for Biva, som vi fortsætter med at holde åbent i den kommende tid, siger Lisa Bo Larsen. /ritzau/",,Penge,2013-07-19T10:06:39+00:00,https://www.dr.dk/nyheder/penge/kurator-mange-taeppekunder-er-sikret-deres-bestillinger,DR
Nyt S-forslag i opgør med de gule fagforeninger,Forslag: Ny fradragsordning skal hjælpe de traditionelle fagforeninger mod de gule ,Fradragsordning skal ligne den for kørsel Konkurrer på indhold i stedet for pris Ingen opbakning fra de radikale,"Socialdemokraternes arbejdsmarkedsordfører Leif Lahn får nu opbakning fra sin partifælle Bjarne Laustsen i sit opgør med de såkaldte gule fagforeninger. - De pynter sig med lånte fjer. Det har intet at gøre med fagforeninger. Det er rene pengemaskiner, siger Bjarne Lausten. Men han mener umiddelbart, at det bliver svært at gennemføre det forslag, Leif Lahn er kommet med i Berlingske i dag, hvor kun medlemmer af de traditionelle fagforeninger skal kunne trække kontingentet fra i skat. Bjarne Laustsen foreslår i stedet, at man omlægger de nuværende fradragsordninger. I dag kan man få optil 3000 kroner i fradrag lige meget hvilken fagforening, man er medlem af, men hvis det står til Bjarne Laustsen, skal man ændre systemet, så det kommer til at ligne det, man kender fra kørselsfradraget. - Mit forslag er, at man laver en bagatelgrænsen, således at de første 3000 kroner kan man ikke trække fra, men det beløb derover kan man, siger Bjarne Laustsen. Hvis folk betaler 3000 kroner eller mindre i kontingent til en fagforening, kan de altså ikke få fradrag. Hvis de betaler mere, kan de få fradrag af det beløb, der er over de 3000 kroner.  På den måde kan de, der har de højeste kontingenter trække mest fra i fradrag, og det vil især komme de traditionelle fagforeninger til gode. Dermed mener Bjarne Laustsen, at fagforeningernes kontingent bliver mere lige, og derved konkurrerer man ikke på prisen, men på at skaffe ordentlige løn- og arbejdsvilkår, mener socialdemokraten. - Det er jo fint, at vi har den danske model. Den skal vi så fra samfundets side være med til at understøtte, og det skal vi gøre ved at lave den rigtige fradragspolitik. Men hverken socialdemokratiske forslag som Leif Lahns eller for den sags skyld Bjarne Laustsens er noget, De Radikale umiddelbart bakker op om. - Det her er i første omgang noget, som Socialdemokraterne må finde ud af internt, og de må også meget gerne prøve at finde et svar sammen med fagbevægelsen, men det er ikke regeringens politik, og det er heller ikke radikal politik, siger Rasmus Helveg Petersen, som i øjeblikket fungerer som politisk ordfører for De Radikale.",Simon Friis Degn,Politik,2013-07-26T12:59:00+00:00,https://www.dr.dk/nyheder/politik/nyt-s-forslag-i-opgoer-med-de-gule-fagforeninger,DR
Symbolsk stjernebygning blev åbnet i dag,"FN indviedede torsdag en ny bygning i København, hvis stjerneform har stor symbolsk betydning.",Symbolsk stjernebygning Danmark vil styrke FN Fordel for danske virksomheder,"Formet som en gigantisk stjerne, ligger den nye FN By i Københavns havn, og ventede torsdag på sin indvielse. Dronningen, statsministeren og FN's generalsekretær Bank Ki-moon skulle i dag, indvie den nybyggede FN By, hvis udformning er spækket med symbolik. - Det er klart, at når man skal lave sådan en bygning, tager man højde for historien. FN er dannet for at undgå konflikter. Vi har skabt en bygning, der ligeledes skal vise, at forskellige interesser skal stå sammen, siger arkitekt Kim Herforth, der sammen med firmaet 3xN står bag tegningerne til bygningen, til Politiken. FN Byens stjernetakker, peger ud mod hver sit verdenshjørne og bindes sammen i midten af en snoet trappe, ligesom FN er tænkt til at binde verden sammen. Bygningen ligger af sikkerhedsårsager på en ø, konstrueret netop til formålet og er klimavenligt indrettet med toiletter, der skyller ud med regnvand, lokalt producerede materialer og et tag dækket af solceller. Udviklingsminister Christian Friis Bach skriver i et debatindlæg i Børsen, at der også ligger en signalværdi i bygningens placering. - Den nye FN By sender på den måde et klart signal om, at Danmark ønsker at styrke FN, konstaterer udviklingsministeren. Han forklarer, hvordan en højtudannet arbejdskraft, god infrastruktur og placeringen i en central tidszone er elementer, der gør Danmark til et fordelagtigt sted at placere internationale organisationer. Den nye stjernebygning skal huse otte FN-organisationer, bl.a. børnefonden Unicef og Verdenssundhedsorganisationen, WHO. En analyse lavet af Dansk Industri, viser, at København har verdens sjettestørste tilstedeværelse af FN-organisationer. Og det kan blive en fordel for danske virksomheder generelt, at København nu får en FN By. - Netop fordi vi er så tæt på dem, har vi gode muligheder for at være i dialog og byde ind med tilbud, siger administrerende direktør for Dansk Industri, Karsten Dybvad til Politiken. Karsten Dyvad håber, at placeringen også kan aflive myten om, at det kun er telte og medicin, der sælges til FN. Danske virksomheder sælger nemlig en lang række andre ting til FN, bl.a. it- og kontorudstyr, fødevarer og møbler.",Caroline Thing Lundsteen,Kultur,2013-07-04T10:12:00+00:00,https://www.dr.dk/nyheder/kultur/symbolsk-stjernebygning-blev-aabnet-i-dag,DR
Professor: Lærerne tager forskud på sorgerne,"En professor mener, at lærerne tager sorgerne på forskud, når de synes, at forholdet til skolelederne er forværret, allerede inden de nye regler træder i kraft.","Lederne gjorde, hvad de kunne","Lærerne tager sorgerne på forskud. Det mener Niels Egelund, professor på Århus Universitet ved Institut for Uddannelse og Pædagogik, på baggrund af rundspørge DR Nyheder har lavet blandt flere end 300 af landets folkeskolelærere. Her svarer fire ud af ti, at konflikten har påvirket forholdet til lederen på skolen i negativ retning. - Det synes jeg altså er underligt. Det er som om, man tager forskud på nogle af de ting, der vil komme om et halvt år, når man skal til at have de nye arbejdstidsregler, siger Niels Egelund. - Det er mit indtryk, at lederne har gjort alt, hvad de kunne for at få hverdagen til at gå i den periode, hvor der har været konflikt, og det har naturligvis ikke været sjovt at deltage i. Når lærere og ledere skal forberede helhedsskolen, kan det give flere problemer. - Når den tid kommer, så tror jeg, at vi vil se nogle slagsmål rundt omkring. Fordelingen af forberedelsestid mellem erfarne og nye lærer kan blive en anstødssten. - Så vil det give anledning til nogle gnidninger, det kan ikke undgås, siger Egelund.",Sune Gudmann Christiani,Indland,2013-07-20T09:57:00+00:00,https://www.dr.dk/nyheder/indland/professor-laererne-tager-forskud-paa-sorgerne,DR
Kraftig regn i nat,I aften og i nat risiko for kraftig regn over den sydlige del af Danmark,Mest regn på Fyn og Sjælland Ikke rekordtør juli Heden vender tilbage,"Et lille lavtryk passerer i nat hen over den sydlige del af Danmark. Med den varme og fugtighed, der er til stede i atmosfæren for tiden, kan det give betydelige regnmængder. DMI har varslet, at der lokalt kan falde mere end 24 mm på 6 timer. Regnen ventes at nå frem til Sønderjylland omkring midnat, men den kraftigste regn ventes sidst på natten og i morgen formiddag over Fyn og Sjælland. Regnen ventes at have forladt landet i morgen midt på dagen. Med den mængde regn, der ventes at falde det næste døgn, ser det ikke ud til at juli i år bliver rekordtør. I øvrigt ventes den stærke varme tæt på 30 grader at vende tilbage fredag og lørdag.",Jesper Theilgaard,Vejret,2013-07-30T12:57:00+00:00,https://www.dr.dk/nyheder/vejret/kraftig-regn-i-nat,DR
BILLEDESERIE: Panik i Ishøj blev afværget fra safaripark,,,,Niclas Sten,,2013-07-06 00:00:00,https://www.dr.dk/Nyheder/Billedserier/2013/07/06173758.htm?focusId=3120591,DR
Ordførere: Cannabis til syge bør være lettere at få,"Flere partiers ordførerer mener, at flere uhelbredeligt syge bør have mulighed for at få medicinsk cannabis.",Evig frygt for cannabis Cannabis er et rusmiddel Cannabis i pilleform,"Patienter med uhelbredelige sygdomme bør have bedre adgang til medicinsk cannabis, hvis det kan hjælpe dem. Det siger flere af partiernes sundhedsordførere til Information. - Når vi har at gøre med en sygdom, hvor der ikke er en anden kendt behandling, og medicinsk cannabis kan hjælpe personen, så må sundhedsmyndighederne være mere åbne over for mulighederne, siger Enhedslistens Stine Brix til avisen. Dansk Folkepartis sundhedsordfører, Liselott Blixt, er også parat til at undersøge mulighederne for at udvide brugen af medicinsk cannabis nærmere. - Jeg kan ikke se, hvorfor det skal være ulovligt, hvis det kan hjælpe nogle mennesker, siger hun. - Vi har også morfin og heroin på recept, men det er, som om vi har en evig frygt for, at medicinsk cannabis vil betyde adgang til fri hash på gaden. Men det er jo ikke tilfældet, tilføjer Liselott Blixt. De Radikales Camilla Hersom er ikke afvisende over for, at der skal være bedre muligheder for at få medicinsk cannabis i særlige tilfælde. - De fleste typer medicin har jo bivirkninger, men cannabis er jo et rusmiddel, så derfor skal eventuelle forsøg ske under meget kontrollerede forhold, siger Camilla Hersom. Hun vil gerne være med til at se på, om lovgivningen på området står i vejen for eventuelle forsøg. Socialdemokraternes sundhedsordfører, Flemming Møller Mortensen mener ikke, at lovgivningen er for rigid, når det gælder medicinsk cannabis. - Vi skal have et dynamisk sundhedssystem, så vi hurtigt kan få nye metoder ind, derfor er der også mulighed for at ordinere cannabisprodukter i pilleform i dag, siger Flemming Møller Mortensen. Der er dog kun et meget begrænset forbrug af de to godkendte cannabismidler Marinol og Sativex, viser tal fra Statens Serum Institut. Årsagen er blandt andet, at det kun må bruges af en lille gruppe sclerose- og kræftpatienter, skriver Information. /ritzau/",,Politik,2013-07-23T06:19:00+00:00,https://www.dr.dk/nyheder/politik/ordfoerere-cannabis-til-syge-boer-vaere-lettere-faa,DR
Slut med bål og åben ild flere steder i landet,Tørken har fået flere af landets kommuner til at indføre forbud mod åben ild. Men hvad så med grillen?,Bange for naturbrande Måske forbud i hele landet,"Manglende regndråber får nu flere kommuner til at indføre forbud mod brug af åben ild. Det gælder blandt andre Billund, Vejle, Kolding, Fredericia, Middelfart, Faaborg-Midtfyn og Vesthimmerlands kommuner. Det samme har Nodfyns Kommune lige gjort, og Assens, Langeland, Nyborg og Odense overvejer et forbud i løbet af næste uge, skriver TV2-Fyn. - Afbrændingsforbuddet betyder, at man ikke må lave bål, brænde halm på marken eller træ fra skovhugst, siger beredskabsinspektør Bo Gøsing fra Vejle Brandvæsen. Undtagelsen er grill, bål på stranden og flytbare bålsteder i villahaver. - Grill hører sommeren til, og vi tror, at folk kan passe på, og derfor får de stadig lov til at grille. Men de skal holde opsyn, have vand med og sikre sig, at ilden er helt slukket, siger han. Dog har en enkelt kommune - nemlig Vesthimmerlands kommune i Nordjylland - indført forbud mod at grille i naturen. Årsagen til forbuddet er, at alt er rigtig tørt, og fordi der ikke er udsigt til nedbør det næste stykke tid er man bange for store naturbrande. Ifølge Bo Gøsing kan der komme et generelt forbud mod at grille, men han tror og håber ikke, at det bliver nødvendigt. Hvis der ikke kommer meget vand inden for den kommende tid forudser han, at der kommer et afbrændingsforbud for hele landet. - Beredskabsstyrelsen udsteder ikke et generelt afbrændingsforbud ved tørke, det gør den enkelte kommune. Vi har lavet nogle regler, og det er lokale forhold, der afgør, om der skal være et forbud, siger kontorchef Henrik Petersen fra Beredskabsstyrelsen.",Pia Dramshøj,Indland,2013-07-19T13:19:00+00:00,https://www.dr.dk/nyheder/indland/slut-med-baal-og-aaben-ild-flere-steder-i-landet,DR
Vagthund: Dødsofre i Kairo blev skudt i hoved og bryst,"Human Rights Watch var på felthospitalet i Kairo, hvor læger berettede om gruopvækkende kvæstelser.",Seks timers uroligheder,"Mange af de mindst 70 dræbte civile, som natten til lørdag mistede livet i voldsomme sammenstød med kampklædte sikkerhedsstyrker i Kairo, blev ramt af skud i hovedet og brystet. Det fortæller menneskerettighedsorganisationen Human Rights Watch (HRW), som skriver på deres hjemmeside, at de var til stede på felthospitalet i Kairo, mens mange af de døde og sårede blev bragt ind efter blodbadet. Her fik de at vide af medicinsk personale, at flertallet af skudsårene var i hovedet, nakken og brystkassen. Fire læger, som organisationen har talt med, fortæller, at vinklen på skudsårene indikerer, at ofrene blev skudt oven fra. HRW har også kigget et omfattende videomateriale igennem af de blodige begivenheder, som især fandt sted ved Rabaa al-Adawiya-moskeen i det østlige Kairo, hvor Det Muslimske Broderskab demonstrerede til fordel for den afsatte præsident Mohamed Mursi. Organisationen siger på baggrund af interview med øjenvidner og læger på stedet, at de første skud blev affyret ved 1-tiden natten til lørdag, og de voldelige sammenstød fortsatte mindst seks timer frem til lørdag morgen. Det egyptiske sundhedsministerium har opgjort antallet af dræbte i Kairo til 72 ifølge nyhedsbureauet AFP. Men Det Muslimske Broderskab, som Mursi er tilknyttet, siger, at mindst 200 af dets tilhængere har mistet livet i blodbadet. /ritzau/",,Udland,2013-07-28T06:11:00+00:00,https://www.dr.dk/nyheder/udland/vagthund-doedsofre-i-kairo-blev-skudt-i-hoved-og-bryst,DR
Erhvervsråd: Venstres nulvækst kan koste 24.000 ansatte jobbet,"Nulvækst er i virkeligheden en nedskæring, lyder det i en analyse fra Arbejderbevægelsens Erhvervsråd.",Nedskærring er urealistisk Giver private arbejdspladser,"24.000 færre sygeplejersker, skolelærere, pædagoger, hjemmehjælpere og andre offentligt ansatte end i dag. Det bliver ifølge Arbejderbevægelsens Erhvervsråd (AE) konsekvensen, hvis Venstres plan om nulvækst frem til 2020 bliver indført. AE er nået frem til konklusionen på baggrund af tal fra Finansministeriet, skriver Jyllands-Posten. I juni sagde V-formand Lars Løkke Rasmussen, at udgangspunktet med udgiftsstoppet er, at så har vi præcis de samme penge, som vi hele tiden har haft. Men når der trods en uændret pengepose alligevel vil komme færre ansatte, skyldes det, at de offentlige udgifter til køb af varer og tjenester vil stige. Og når pengeposen ikke må blive større, vil der år for år blive mindre og mindre til løn. Den konsekvens har Venstre ikke lagt åbent frem, mener chefanalytiker i AE Martin Madsen. - Nulvækst er en nedskæring i antallet af offentligt ansatte. Det er urealistisk over en længere årrække i lyset af flere ældre, der har behov for pleje, og flere unge, der skal uddannes. - Man kan ikke bruge 22 milliarder kroner mindre, end regeringen vil, uden at det selvfølgelig kan mærkes, siger han til Jyllands-Posten. Næstformand Kristian Jensen (V) vil ikke forholde sig til tallet 24.000, men han siger, at Venstres plan betyder, at flere kan få private job: - Det er rigtigt, at regeringen regner med en større offentlig sektor, end vi gør. Når vi ikke gør det, er det for at sikre flere private arbejdspladser, og fordi vi vil bruge den vækst, der er i samfundet, til at forbedre vores konkurrenceevne, siger Kristian Jensen. /ritzau/",,Politik,2013-07-06T06:32:00+00:00,https://www.dr.dk/nyheder/politik/erhvervsraad-venstres-nulvaekst-kan-koste-24000-ansatte-jobbet,DR
Samsung-smartphone eksploderede i bukselomme,"En schweizisk pige fik tredjegradsforbrændinger, da telefon eksploderede i lomme. Samsung undersøger sagen.",Leder efter årsagen Streng kontrol,"18-årige Fanny Shlatter fik tredjegradsforbrændinger på store dele af sit højre lår, da hendes Samsung Galaxy S III pludseligt eksploderede og gik i brand i hendes bukselomme. Det skriver flere medier herunder engelske Daily Mail. - Pludselig hørte jeg en eksplosion - ligesom en knaldperle. Så opdagede jeg en sær kemisk lugt, og mine busker begyndte at brænde, fortæller pigen, der nu vil politianmelde teknikgiganten. Fanny Shlatter har ingen følelse i sit overlår, og hun er indtil videre sygemeldt til midten af august. Over for dr.dk bekræfter Samsung, at man har fået en sag om en eksploderet telefon. - Vi arbejder i øjeblikket på at fastslå den nøjagtige årsag til hændelsen, skriver pressemedarbejder Rickard Andersson i en mail til dr.dk. SO ein ding: Samsung Galaxy S3 vs iPhone5  Han oplyser dog, at Samsungs mobiler altid bliver tjekket grundigt igennem, inden de udsendes på markedet. - Vi vil gerne forsikre vores kunder om, at vi altid udfører streng kvalitetskontrol og har høje sikkerhedsstandarder for at sikre en god og sikker brugeroplevelse, skriver Rickard Andersson. Den unge schweiziske kvinde har ladet sig fotografere, og du kan se billederne her. Samsungs Galaxy-serie er blandt danskernes foretrukne smartphones, kun overgået af iPhone. På verdensplan blev der i tredje kvartal sidste år solgt 18 millioner eksemplarer og dermed overgik Samsung iPhone, som dengang kun fandtes i en 4Gs-version, med 1,8 millioner solgte.",Nikoline Vestergaard,,2013-07-11T12:28:00+00:00,https://www.dr.dk/nyheder/viden/tech/samsung-smartphone-eksploderede-i-bukselomme,DR
BILLEDSERIE: Tyske homoseksuelle giver Putin fingeren,,,,Kasper Madsbøll Christensen,,2013-07-20 00:00:00,https://www.dr.dk/Nyheder/Billedserier/2013/07/20175636.htm?focusId=4126580,DR
CHAT: Se spørgsmålene til læge hjemvendt fra Syrien,,,,Laura Marie Sørensen,,2013-08-29 00:00:00,https://www.dr.dk/Nyheder/Artikler/2013/08/29/144737.htm?focusId=3504083,DR
Offentligt ansatte bliver syge af en tur i mediemøllen,"Politifolk, sygeplejersker og andre offentligt ansatte har i flere tilfælde fået svære psykiske problemer efter at være blevet hængt ud i pressen. Det viser en undersøgelse fra Bispebjerg Hospital, skriver Søndagsavisen. ",Sygeplejersker og politifolk,"___________________________________________ Det kan medføre meget ubehagelige konsekvenser at blive hængt ud i pressen - især for ikke-medievante personer, skriver Søndagsavisen. I løbet af en ti-års periode har 25 personer fået tilkendt arbejdsskadeserstatning, efter at have været kværnet i mediemøllen. Det viser en undersøgelse fra Bispebjerg Hospitals Arbejds- og Miljømedicinske Afdeling. Kroniske depressioner, angst, alvorlig stress og posttraumatisk stresssyndrom er nogle af de diagnoser, der har udløst erstatning. Det er især menige offentligt ansatte, som ikke er vant til at begå sig i medierne, der bliver syge af pressehetzen. - Det er sygeplejersker, hjemmehjælpere, sosu-assistenter og politibetjente, som ikke er medietrænede, og som har fået voldsomme traumer af at blive hængt ud i pressen, siger professor i arbejdsmedicin Finn Gyntelberg.",Preben Lund,Indland,2013-08-17T22:45:00+00:00,https://www.dr.dk/nyheder/indland/offentligt-ansatte-bliver-syge-af-en-tur-i-mediemoellen,DR
Fire mænd kendt skyldig i dødsvold i Tingbjerg,"Det var jalousi, der fik fire mænd til at gennemtæve 20-årige Ali Hassan Agha, der efterfølgende døde.",,"Fire unge mænd mellem 18 og 19 år er kendt skyldige i vold med døden til følge, da de 21. oktober opsøgte 20-årige Ali Hassan Agha og gennemtævede ham på et stisystem i Tingbjerg ved København. Det afgjorde Retten på Frederiksberg fredag. Den 20-årige Ali Hassan Agha, der læste til pædagog, døde efterfølgende af sine kvæstelser. Det var et venneforhold mellem Ali Hassan Agha og en af de fire mænds kærester, der fik gruppen til at konfrontere ham og herefter tæske ham. /ritzau/",,Indland,2013-08-30T08:29:20+00:00,https://www.dr.dk/nyheder/indland/fire-maend-kendt-skyldig-i-doedsvold-i-tingbjerg,DR
VIDEO Her er rokadens vindere og tabere,Se DR Nyheders politiske analytiker Jens Ringberg vurdere ministerrokaden.,Sådan ser de nye ministre ud,"Der var store byttedag på Christiansborg i dag, hvor statsminister Helle Thorning-Schmidt præsenterede sit nye ministerhold. To ministre måtte forlade deres stol, og én ny er kommet til. Ifølge DR Nyheders politiske analytiker Jens Ringberg er det uden tvivl Henrik Sass Larsen, der er rokadens helt store vinder. - Han er fuldstændig tilbage, efter at han for to år siden var helt ude i kulden efter en sag med rockere i Køge. Nu er han tilbage som en meget central minister tæt på Helle Thorning-Schmidt, siger Jens Ringberg. Rokadens store taber er den afgående fødevareminister, Mette Gjerskov (S). - Man kan konstatere, at Mette Gjerskov gerne ville være blevet som fødevareminister, men ikke får lov, fordi kabalen skulle gå op. Det er selvfølgelig at tabe, siger Jens Ringberg Se DR Nyheders politiske analytiker Jens Ringberg vurdere ministerrokadens vindere og tabere i videoen i toppen. Transportminister Henrik Dam Kristensen (S) og fødevareminister Mette Gjerskov (S) stopper som ministre, og ind træder Henrik Sass Larsen (S). Han bliver ny erhvervs- og vækstminister i stedet for Annette Vilhelmsen (SF). Hun skal i stedet være social-, børne- og integrationsminister i et styrket socialministerium, der får flere områder under sig. Nicolai Wammen (S) bliver forsvarsminister og forlader dermed Europaministeriet. Europaministeriet bliver lagt sammen med Handelsministeriet, og ny EU- og handelsminister bliver Nick Hækkerup (S). Pia Olsen Dyhr (SF) bliver transportminister i stedet for Henrik Dam Kristensen (S). Samtidig træder hun ind i regeringens vigtige koordinationsudvalg i stedet for Holger K. Nielsen. Henrik Dam Kristensen, der går af som transportminister, bliver nu gruppeformand for Socialdemokraterne i stedet for Henrik Sass Larsen. Karen Hækkerup (S) forlader Socialministeriet og bliver fødevareminister.",Jakob Skov Jakobsen,Politik,2013-08-09T12:45:00+00:00,https://www.dr.dk/nyheder/politik/video-her-er-rokadens-vindere-og-tabere,DR
Minister: Nu får Syrien ekstra nødhjælp fra Danmark,Danmark bidrager med yderligere humanitær hjælp til Syrien forud for en mulig vestlig indgriben i konflikten. ,Overvejer løsning udenom FN,"Udviklingsminister Christian Friis Bach (R) står klar med en ekstra pose penge til de syriske flygtninge, som har forladt deres hjem eller på anden måde har brug for hjælp på grund af den verserende borgerkrig i landet. - Vi forbereder et solidt humanitært bidrag i lyset af den meget alvorlige humanitære situation, der er. 7.000.000 mennesker har akut brug for nødhjælp, siger Christian Friis Bach. Ministeren vil ikke komme nærmere ind på et præcist beløb. Han tilføjer, at det både gælder hjælp til den situation, som hersker i landet lige nu, og at det også er et bidrag til: - de scenarier, der måtte komme, som ministeren formulerer det. Udtalelserne fra udviklingsministeren falder i forbindelse med et møde i Det Udenrigspolitiske Nævn i Folketinget, hvor nævnet blandt andet diskuterer, hvordan Danmark skal forholde sig til en international indgriben i Syrien uden om FN. En indgriben som har været stærkt omdiskuteret, men som den danske regering har erklæret sig klar til at overveje. - FN's Sikkerhedsråd bør reagere i den her situation, hvis det ikke kan lade sig gøre, så bliver vi nødt til at tage ansvaret på os og overveje alternativer. Det er det vi gør i øjeblikket, sagde statsminister Helle Thorning-Schmidt (S) tirsdag. Statsministerens udtalelse kom efter, at der med stor sandsynlighed er blevet brugt giftgas mod den civile befolkning i Syrien mindst én gang. Efter angrebet gik billeder af døende civile verden rundt.  Det skønnes ifølge Udenrigsministeriet, at omkring to millioner syrere er flygtet ud af landet, og at over fire millioner er flygtet fra deres hjem men stadig opholder sig inden for Syriens grænser. Lige nu har cirka syv millioner mennesker akut brug for nødhjælp, på grund af borgerkrigen i Syrien, som indtil videre har kostet mere 100.000 mennesker livet.",Paw Velling,Politik,2013-08-29T13:02:00+00:00,https://www.dr.dk/nyheder/politik/minister-nu-faar-syrien-ekstra-noedhjaelp-fra-danmark,DR
Islamister truer kendte danskere i ny video,"Danske islamister i Syrien skyder til måls efter billeder af danskere, bl.a. Anders Fogh",Danskere i krig i Syrien Alvorlig sikkerhedstrussel,"I en ny propagandavideo, der er lavet af dansktalende yderliggående islamist Abu Khattab, bliver flere danskere udnævnt som legitime mål for jihad. I videoen, der blev lagt på youtube, holder Abu Khattab en længere tale om at bekæmpe de vantro, ikke mindst i Syrien. Videoen er dog siden blevet fjernet af YouTube, da den overtræder selskabets politik, som forbyder opfordring til had-forbrydelser. Men modsat mange andre propagandavideoer, så ender denne med, at Abu Khattab understreger, at kampen mod de vantro foregår alle steder i verden – også i Danmark. Herefter tager han ladegreb på sin kalashnikov, og sammen med andre tre andre skyder han til måls efter billeder af Anders Fogh, Naser Khader, Kurt Vestergaard, Lars Hedegaard, Morten Storm og Akhmed Akkari. Sidstnævnte spillede en aktiv del i Muhammed-krisen, hvor han dengang fordømte tegningerne. For kort tid siden gjorde han offentligt op med sin fortid og undskyldte for sin rolle. Bonnichsen: Klar overtrædelse af straffelovenTidligere operativ chef i PET Hans Jørgen Bonnichsen vurderer, at videoen er en overtrædelse af straffelovens bestemmelser om trusler. - Når jeg ser videoen bliver jeg stærkt pikeret. Det jeg ser på videoen er en klar overtrædelse af straffenlovens bestemmelser om trusler, siger Hans Jørgen Bonnichesen. Hans Jørgen Bonnichesen mener dog ikke, at man reelt ville kunne dømme personerne for trusler, da videoen foregår i et andet land - formentligt Syrien. DR Nyheder kan dog ikke verificere, at videon vitterligt er optaget i Syrien. - Det er helt klart en trussel, men det er endnu vigtigere, at PET vurderer, om det udgør en reel risiko, siger han. Professor: Tilskynder til forbrydelse Jørn Vestergaard, professor i strafferet ved Københavns Universitet mener, at personerne i videoen overtræder flere bestemmelser i straffeloven: - Helt grundlæggende er der jo tale om alvorlige trusler mod de enkeltpersoner, som vises på de plakater, som de medvirkende skyder med skarpt imod, hvilket er strafbart efter straffelovens paragraf 266. - Desuden tilskyndes der offentligt til en forbrydelse, nemlig at skyde de pågældende, og det er som udgangspunkt strafbart efter straffelovens paragraf 136, stk. 1. Og endelig kan truslerne være omfattet af terrorlovgivningen, siger Jørn Vestergaard. Abu Khattab, der er en af de dansktalende i videoen, er tilknyttet person i det yderligtgående islamistiske netværk ”Kaldet til Islam”. Ifølge Berlingske er han angiveligt en af de mange ”foreign fighters”, der lige nu er i Syrien. Det vil sige folk, der kommer fra hele verden for at deltage i en krigen af forskellige årsager. Der er ikke noget i den danske lovgivning, der direkte forhindre folk i at blive ”foreign fighter”. Men da Abu Khattab første gang lagde en video på youtube med opfordring til jihad, sagde Morten Bødskov følgende til Ekstra Bladet. - Det er alvorligt. De personer, som drager til Syrien og deltager i kamphandlinger, udgør en alvorlig trussel mod Danmark, fordi de har oplevet vanvittige ting - og kan have fået færdigheder, som gør, at PET må holde skarpt øje med dem. Chefen for PET, Jakob Scharf, har tidligere udpeget de danske islamister i Syrien, som en af den mest alvorligste trusler mod sikkerheden i Danmark. - Efter vores opfattelse er der ingen tvivl om, at det er en af de alvorligste sikkerhedstrusler i det danske samfund i øjeblikket, siger PET-chef Jakob Scharf om de såkaldte foreign fighters. DOKUMENTATION: Se uddrag af videoen herunder: http://mu.net.dr.dk/admin/programcard/get/?id=urn:dr:mu:programcard:523b1227a11f9d0d2091d6ef",Rasmus Baastrup Nielsen og Niels C. Jensen,Indland,2013-08-26T09:44:00+00:00,https://www.dr.dk/nyheder/indland/islamister-truer-kendte-danskere-i-ny-video,DR
Enhedslisten: Dumdristig Syrien-udtalelse af statsministeren,Regeringens støtteparti vil på ingen måde deltage i nogen intervention i Syrien uden FN.,Går ikke i krig på antydninger,"Regeringens støtteparti, Enhedslisten, er chokeret over statsminister Helle Thorning-Schmidts udtalelser om, at Danmark vil overveje at medvirke til et angreb på Syrien uden om FN. Det siger partiets udenrigsordfører Christian Juhl til DR Nyheder. - Det er modigt gjort af hende, nærmest dumdristigt. Jeg troede, vi havde en fælles erfaring fra Irak og Afghanistan, der hedder, at man ikke skal udtale sig om, hvornår Danmark går i krig uden at have fast grund under fødderne. Der er nogle inspektører, der lige nu er er ved at undersøge fup og fakta om det gasangreb, og det skal vi have på bordet først, siger Christian Juhl (EL) til DR Nyheder. - Jeg troede også, at vi havde en aftale om, at FN skulle på banen, når man vil gå i krig i andre lande. Jeg håber da, at både SF og Radikale vil holde statsministeren fast på, at det også er aftalen. Ellers kommer vi da ud på meget løs grund i det her spørgsmål, fortsætter Christian Juhl. Han understreger, at Enhedslisten ikke engang vil overveje en militæraktion uden FN. - Danmark går ikke i krig på baggrund antydninger - kun på baggrund af fakta - og kun med et FN-mandat, siger Christian Juhl, der slår fast, at alle aspekter af sagen skal undersøges. Christian Juhls synspunkt bakkes op af partiets forsvarsordfører, Nikolaj Villumsen, der på Twitter skriver:",Nikoline Vestergaard,Politik,2013-08-27T10:04:00+00:00,https://www.dr.dk/nyheder/politik/enhedslisten-dumdristig-syrien-udtalelse-af-statsministeren,DR
Dansk minister lader tvivlen komme Mugabe til gode,"Den genvalgte præsident Mugabe kaldes for diktator, men Christian Friis Bach håber på, at han vil forny sig.",Vil tage bestik af ham Forventer fremgang for landet,"Udviklingsminister, Christian Friis Bach (R), venter med at brændemærke Zimbabwes nyligt valgte præsident, Robert Mugabe, og lader tvivlen komme den 89-årige præsident til gode. Det sker, selvom ministeren ikke selv er begejstret for Mugabes virke som præsident, og selvom iagttagere og kritikere står i kø for at kritisere Mugabe, efter at han lørdag blev genvalgt som præsident for en femårig periode. - Hvis vi ser den samme Mugabe som de seneste 15 år har været med til at køre landet i sænk, så vil det være en mindre katastrofe. - Men ser vi en Mugabe, der fornyer sig og sikrer fremgang og stærkere demokrati, så må vi tage bestik af det, og så vil vi være klar til at bakke op, siger Christian Friis Bach. Trods forlydender om valgsvindel, mener udviklingsministeren, at det er for tidligt at afgøre, hvorvidt Danmark skal omdirigere bistanden, så den ikke går til regeringen, men til civilsamfundet. Tidligere har han tilkendegivet, at Danmark er klar til at fjerne støtten, hvis der er blevet snydt ved valget. Christian Friis Bach forventer, at Robert Mugabe vil levere fremgang for Zimbabwe, men han glæder sig også over, at den nye forfatning har været med til at begrænse præsidentens magt. Tilbage står spørgsmålene, hvorvidt valget vil blive godkendt som legitimt og retmæssigt, og hvordan Mugabe vil forvalte sit fortsatte virke som præsident. /ritzau/",,Udland,2013-08-03T18:58:00+00:00,https://www.dr.dk/nyheder/udland/dansk-minister-lader-tvivlen-komme-mugabe-til-gode,DR
DIN MENING Bloggere får dødstrusler – Er tonen på nettet for hård?,,,,Morten Top,,2013-08-02 00:00:00,https://www.dr.dk/nyheder/baggrund/2013/08/02/070253.htm?focusId=3522949,DR
Lastbil væltet på Storebæltsbroen,Der er kun et spor åbent fra Fyn til Sjælland.,Dæk eksploderede,"Storebæltsbroen har været spærret for al biltrafik fra Fyn mod Sjælland efter et uheld, hvor en lastbil er væltet på lavbroen lige før Sprogø. Men politiet har nu åbnet det ene spor fra Fyn mod Sjælland. Man skal dog fortsat regne med forsinkelser, da det kommer til at tage tid før køen er afviklet. I øjeblikket starter køen mellem afkørsel 47 Langeskov og 46 Nyborg V, så forvent stadig massiv køkørsel omkring Nyborg og videre i østgående retning. I retning mod Fyn er begge spor nu farbare på broen, men også her er der køkørsel. - Det skyldes et færdselsuheld med en lastbil på lavbroen i østgående retning umiddelbart før Sprogø. Formentlig er der et dæk, der er eksploderet, fortæller vagtchef Lars Thede Fra Fyns Politi til Ritzau. Politiet fortæller til DR Fyn, at lastbilen nu er kommet på ret køl. Udover, at den skal fjernes, skal der også repareres skader på autoværnet, og renses spildt olie fra kørebanen.",Niels C. Jensen og Lars Ralle,Indland,2013-08-07T10:15:00+00:00,https://www.dr.dk/nyheder/indland/lastbil-vaeltet-paa-storebaeltsbroen,DR
Motorcyklist mister livet ved Rinkenæs,"Et 43-årigt medlem af en sønderjysk motorcykelklub forulykker, da han er på hyggetur med klubkammerater.",,"En 43-årig mand fra Padborg mistede tirsdag aften livet, da han forulykkede med sin motorcykel på Fjordvejen syd for Rinkenæs, oplyser vagtchef Erik Lindholdt, Syd- og Sønderjyllands Politi. Manden mistede kontrollen over motorcyklen i en skarp kurve og kørte ind i et vejtræ. En tilkaldt læge erklærede ham død på stedet. Ulykken skete kort før klokken 20.30, da et par håndfulde medlemmer af en sønderjysk motorcykelklub var ude at lufte deres motorcykler. - Vi kender endnu ikke årsagen til ulykken. Det kan være kurven, men det havde også regnet en del, eller måske har der ligget noget på vejen. Eller det kan være en kombination af flere ting, siger Erik Lindholdt. En bilinspektør skal undersøge ulykkesstedet for at fastslå årsagen til den fatale ulykke, der skete for øjnene af klubkammeraterne, som ifølge vagtchefen er stærkt rystede. /ritzau/",,Indland,2013-08-13T21:02:23+00:00,https://www.dr.dk/nyheder/indland/motorcyklist-mister-livet-ved-rinkenaes,DR
Vil genbruge Afrikas kasserede bananer,"Teknologisk Institut står i spidsen for internationalt projekt, der vil genanvende afrikansk bio-affald.",Afrikas affald gror på træerne Øjenhøjde,"Et dansk-ledet EU-projekt er i fuld gang med at kortlægge, hvordan bjerge af biologisk affald i Afrika kan genanvendes og omdannes til fx brændstof, gødning og nye fødevarer. I spidsen holder projektleder, ph.d. Anne-Belinda Bjerre fra Teknologisk Institut snor i 16 internationale samarbejdspartnere og projektets 5 deltagende lande Egypten, Marokko, Ghana, Sydafrika og Kenya. Hvert land stiller med udvalgte ph.d.ere og post. doc's, der skal undervises i genanvendelse på et videnskabeligt niveau. Og Anne-Belinda Bjerre ser store muligheder for afrikanerne i, at udnytte deres egne ressourcer bedre: - Vores egne beregninger viser, at alene i affaldet fra Ghanas største stivelsesafgrøde cassava, er der energi nok til at forsyne en tredjedel af behovet i den danske transportsektor, fortæller hun. Det var en stor overraskelse for Anne-Belinda Bjerre, da hun første gang fandt ud af, at næsten 90 pct. af Afrikas biologiske affald udgøres af fødevarer som bananer, risskaller og cassava. I Europa er det tilsvarende tal kun omkring 20 pct., mens det meste affald kommer fra emballage. Primært pap og papiraffald. - Forskellen på Afrika og Europa er, at de ikke pakker noget ind, men enten bærer det rundt i kurve eller kører det på store lastbiler, fortæller hun til dr.dk/viden. Mens traditionelle afrikanske familielandbrug pr tradition er meget effektive, når det handler om at genanvende biologisk affald, ser det anderledes ud i de større frugtplantager. Her går mellem 20 og 30 pct. til spilde og det ryger direkte på lossepladsen. - Og det nytter ikke, siger Anne-Belinda Bjerre, for så ender det som metan. Og det er 30 gange værre end CO2 som drivhusgas. Samtidig er det de færreste afrikanske lande, der overhovedet bruger kunstgødning i deres landbrug - og de der gør, betaler en meget høj pris for det. Afrika er ikke alene varmt, men også HOT i erhvervssammenhæng. Man har for alvor fået øje på kontinentets store potentialer og det er projektets andet væsentlige aspekt. - Jeg håber på at vi gennem projektet vil hjælpe afrikanerne til at komme mere i øjenhøjde med os - både videns- og på længere sigt forretningsmæssigt, fortæller Anne-Belinda Bjerre, der vil blive lykkelig, hvis projektet kunne munde ud i tættere relationer med danske virksomheder. Ikke alene fra landbrugsområdet, men også energisektoren. - Afrika har også et globalt ansvar, siger Anne-Belinda Bjerre. For det nytter ikke noget, at vi små lande i Europa gør en masse ting, hvis der er store befolkninger i verden, der ikke ved noget om drivhusgasser. Det er den yderste læring. EU-projektet, der har fået titlen 'Biowaste for sustainable products', har været i gang et lille års tid og afsluttes i efteråret 2015.",Martin Kunzendorf,,2013-08-15T12:33:00+00:00,https://www.dr.dk/nyheder/viden/miljoe/vil-genbruge-afrikas-kasserede-bananer,DR
Ungdomsledighed: Danske unge ligger lunt i svinget,"Den danske ungdomsledighed ligger over Tyskland, men under Sverige. Og langt under Grækenland, viser nye tal.",60 procent ledighed i Grækenland,"Danske unge er godt polstret i forhold til at få et job, sammenlignet med unge i langt de fleste andre EU-lande. Ungdomsledigheden i Danmark er således blandt de absolut laveste i hele EU, viser nye tal fra Danmarks Statistik. I første kvartal 2013 stod 13,5 procent af de danske unge mellem 15 og 24 år uden arbejde. Den laveste ungdomsledighed havde Tyskland med 7,8 procent, mens ungdomsledigheden i Grækenland var den absolut højeste med 60 procent. I Sverige lå niveauet på 26,6 procent. I Danmark var der i første kvartal i år 59.000 ledige i aldersgruppen 15-24 år, mens arbejdsstyrken for 15-24-årige var på 439.000 personer. Det betyder, at ledigheden lander på 13,5 procent. Der var imidlertid også 271.000 personer i aldersgruppen, som var uden for arbejdsstyrken. Dermed var der i første kvartal 710.000 15-24-årige i befolkningen. Regner man ungdomsledigheden ud på baggrund af samtlige 15-24-årige, er der i Danmark 8,3 procent ledige. /ritzau/",,Penge,2013-08-08T08:22:00+00:00,https://www.dr.dk/nyheder/penge/ungdomsledighed-danske-unge-ligger-lunt-i-svinget,DR
BILLEDSERIE: Kronprinsessen besøger flygtninge i Jordan,,,,Morten Top,,2013-08-21 00:00:00,https://www.dr.dk/Nyheder/Billedserier/2013/08/21151249.htm?focusId=3493237,DR
Sommersulten: Salg af koldskål sætter rekord,"Danskerne spiser så meget koldskål i sommervarmen, at landet største producent af kammerjunkere nu melder om udsolgt.",Vi spiser rekord-meget koldskål i år Kammerjunker-tørke i weekenden Har sat produktionen af koldskål op,"Sommervarmen har for alvor ramt Danmark i år - og det i en sådan grad, at danskerne forsøger at køle sig på alle mulige måder. Det kan man mærke hos Arla Foods. Her har salget af koldskål slået alle rekorder i år. - Vi har solgt en mio. liter koldskål mere end vi plejer, og det er rekordhøjt, siger Astrid Gade Nielsen, pressechef for Arla Foods. I sommerugerne 27 til 31 har Arla Foods solgt 3,8 mio. liter koldskål i år mod 2,8 mio. liter koldskål sidste sommer. Også hos landets største producent af kammerjunkere, Bisca, kan man også mærke sommervarmen. Her må man nu melde om udsolgt af kammerjunkere. - Vores lager er tømt. Vi havde 435 kartonner tilbage i går, som røg ud til butikkerne i dag. Men ellers har vi ikke flere kammerjunker tilbage overhovedet, siger Lars Bo Christiansen, marketingsdirektør for Bisca, som laver tre forskellige typer kammerjunkere under navnet Karen Volf. Indtil videre har Bisca solgt over 420 mio. kammerjunkere denne sommer og salget af kammerjunkere er øget med 20 procent i år. - Efter tre ugers strålende solskin må vi sige, at efterspørgslen er kommet bag på os, siger Lars Bo Christiansen. De tømte lagre betyder, at visse supermarkeder og butikker vil løbe tør for kammerjunkere i weekenden. På mandag starter Bisca dog produktionen op igen og satser på at kunne opfylde behovet fra på tirsdag. Hos Arla Foods er der dog ingen grund til at frygte, at lageret af koldskål bliver udsolgt henover weekenden. - Vi har sat produktionen op for at kunne følge med efterspørgslen, så vi løber ikke tør for koldskål i løbet af sommeren, siger Astrid Gade Nielsen.",Karsten Østergaard Nielsen,Indland,2013-08-02T11:12:00+00:00,https://www.dr.dk/nyheder/indland/sommersulten-salg-af-koldskaal-saetter-rekord,DR
Grådkvalt Hækkerup giver socialområdet fra sig: Man skal gøre en forskel,Karen Hækkerup (S) overgiver socialministeriet til SF-formand Annette Vilhelmsen. ,Regeringen vil lave sociale mål,"Det er ikke usædvanligt, at pressen er samlet i Socialministeriet, men en stor, hvid pakke med pink gavebånd på en rullevogn i baggrunden indikerer, at der ikke er tale om et almindeligt pressemøde. Gaven er den nu afgående ministers stol, som er god for ryggen. Så grim, at departementet mener, at afgående socialminister Karen Hækkerup (S) må tage den med sig. Fremover er Karen Hækkerup fødevareminister, og det er med bævende stemme, at hun indleder sin overdragelsestale til ministeriet og den nye socialminister, SF-formand Annette Vilhelmsen. - Det handler om at gøre en forskel, siger en tydeligt rørt Karen Hækkerup. - Allerede når et barn bliver født, har det ikke samme muligheder som andre babyer. Derfor har jeg, og vi i regeringen, arbejdet på store reformer, der har samme overskrift, nemlig Lige Muligheder, siger Karen Hækkerup. Hun nåede lige at love, at hun ikke ville græde. Inden hun begyndte at græde. For Karen Hækkerup er bevæget over at skulle forlade Socialministeriet. - Jeg har brændt for at være her, men jeg vil også komme til at brænde for det nye. For det handler om at gøre en forskel. Det gør det for mig, og det ved jeg, at det også gør for dig. Og jeg ved, at du vil blive taget godt imod her i huset. Det er altid godt for et ministerium at have en partiformand, og når det så også er en som dig, der har hjertet med, så vil jeg være meget glad for at overdrage ansvaret, siger Karen Hækkerup. Tidligere på dagen gav SF-formand Annette Vilhelmsen Erhvervs- og Vækstministeriet videre til Socialdemokraternes Henrik Sass Larsen. Nu er hun børne- social og integrationsminister - og på førstedagen med en lille forsmag på efterårets arbejde. - Regeringen har besluttet at opstille en række sociale målsætninger, og det bliver en af mine første opgaver her i ministeriet. Og jeg har store ambitioner på dette punkt. Det skal ikke kun være fine ord. Der skal også være konkret handling, siger Annette Vilhelmsen.",Mette Mayli Albæk og Pia Glud Munksgaard,Politik,2013-08-09T13:39:00+00:00,https://www.dr.dk/nyheder/politik/graadkvalt-haekkerup-giver-socialomraadet-fra-sig-man-skal-goere-en-forskel,DR
Filmby Aarhus: Stadig brug for Københavnstrup,I et årti har Aarhus arbejdet for at skabe ideelle rammer til film- og medieproduktion.,Alternativ vest for Valby Bakke Turisme på tv-serier Skal også udvikle lokalt,"I dag er det ti år siden daværende kulturminister Brian Mikkelsen klippede snoren til Aarhus' gamle kraftværk nede på havnen. I måneder op til havde bygningen gennemgået en omfattende renovering, så den nu stod klar som byens nye kulturelle flagskib; Filmby Aarhus. Et sted med klare ambitioner om at skabe et kreativt miljø, hvor fortællinger om Aarhus kunne blomstre i biograffilm og på tv. Turister ville rejse til byen for ved selvsyn at opleve de gader og huse, som filmene havde vist dem. Sådan lyder ambitionen også 10 år senere, hvor omkring 500 mennesker fra film-, medie- og kommunikationsbranchen fylder op i kraftværkets kontorlandskaber. Det fortæller den nuværende direktør for Filmby Aarhus, Carsten Holst. - Vi har et godt produktionsmiljø, og det skal tilgodeses. Vi skal give de bedste betingelser for, at de kan fortælle om den baggård, de er født i, siger han. Men selvom lokale filmfolk har fået gunstige forhold for at udvikle historierne, har byen fortsat brug for kræfter udefra mener direktøren. Den Vestdanske Filmpulje, der også holder til i Filmbyen, skal give større producenter det økonomiske incitament til at flytte optagelserne til Aarhus og dermed skabe diversitet fra miljøet øst for Valby Bakke, som Carsten Holst siger. - Vi skal også have nogle af dem fra Københavnstrup herover. For de større produktioner skaber arbejdspladser til de lokale filmarbejdere, og det er på de produktioner, de uddannes og virkelig lærer nyt. Et godt eksempel på det er ifølge Carsten Holst TV2-serien 'Dicte' om en krimireporter, der efter en skilsmisse vender hjem til Aarhus. Hvert af seriens 10 første afsnit blev set af 1,2 millioner i snit herhjemme, og den vises nu i udlandet også, så det er ikke kun filmmiljøet, der har gavn af den øgede eksponering, mener Carsten Holst. - Branding af byen er væsentligt. Og så har vi en tilbagebetaling på fire gange vores forbrug over hele byen, når store produktioner kommer til. Det være sig på biludlejning, hoteller, fødevarer osv. På den måde har vi jo faktisk fået skabt en vækstkultur, der er ret unik, siger han. Brandingen af byen er et led i en bevidst strategi, forklarer Edvin Kau, lektor ved Institut for Informations- og Medievidenskab på Aarhus Universitet. - Man forsøger jo at skabe turisme på tv-serier. Man håber, at det kan få betydning for byen, hvis man tiltrækker mennesker. Og det kan måske være med til at vække den politiske interesse yderligere for filmmiljøet, siger han. Tv-serien 'Dicte' blev produceret af det københavnske selskab Miso Film, der også står bag serier som 'Den som dræber' og danmarkshistoriens dyreste tv-drama '1864', der optages lige nu. 'Dicte' lavede de i samarbejde med det lille aarhusianske produktionsselskab Basmati Film, der til daglig holder til i Filmby Aarhus. Ellen Riis, der er indehaver af Basmati Film, er med på, at de store produktioner bringer penge med til byen, men på længere sigt er man i Aarhus også nødt til at have mere fokus på vækstlaget, siger hun - Det handler ikke om, at vi skal trække ting til, vi skal udvikle det, vi har. Vi skal lave vores egne spillefilm herovre. Det fedeste ville være, hvis der kom en original aarhusiansk spillefilm. Men der er et stykke vej endnu. Dels fordi de originale produktioner koster kassen, men samtidig mangler Aarhus som filmby at udvikle de vigtigste opkomlinge. - Jeg tror ikke, at man kan sige, at de nye kræfter kommer fra Aarhus endnu. Jeg ville ønske det. Jeg oplever, at det er rigtig, rigtig svært at finde talenter her, som bliver anerkendt til videre udvikling, fordi de kommer ikke fra filmskolen. Vi skal nok stramme os lidt mere an, siger Ellen Riis",Malte Vuorela,Film & serier,2013-08-22T11:04:00+00:00,https://www.dr.dk/nyheder/kultur/film/filmby-aarhus-stadig-brug-koebenhavnstrup,DR
Christopher gik i specialklasse: Der var stolekast og slagsmål,13-årige Christopher er glad sit skifte til normalklassen – men i frikvarteret går han stadig ned til sine gamle klassekammerater.,Skal lære at vente Søger ned til specialklassen i frikvarterne,"For to år siden skiftede 13-årige Christopher Just Bundgaard Rasmussen fra specialklassen til den normale klasse. Den største forskel? Færre vredesudbrud med stolekast, men også mindre ro og mere fis og ballade i timen. Det kan Christopher Just Bundgaard Rasmussen heldigvis godt lide. - I normalklassen kan nogen sige noget sjovt, så griner alle, og læreren bliver læreren sur, siger han. For selvom næsten halvdelen af landets folkeskolelærere i en rundspørge foretaget for DR Nyheder svarer, at det enten går dårligt eller meget dårligt med at få specialklasseeleverne inkluderet i klassen, så er 13-årige Christopher Just Bundgaard Rasmussen et eksempel på, at det godt kan lykkedes, mener hans mor Sara Just Rasmussen: Skiftet har for ham været rigtig godt. Han er glad for at gå i skole om morgenen, siger hun til DR Nyheder. Valgte selv at skifte klasse For Christopher, som er normalt begavet, men diagnosticeret med Asperges syndrom, har det nemlig været de sociale koder, som har skullet læres. Aspergers er en gren inden for autisme, som gør, at man kan have svært ved at gennemskue de sociale spilleregler og aflæse det usagte. Men fagligheden har ikke været noget problem, og i 4. klasse følte han, at der var behov for nye udfordringer. Sammen med sin skole og forældre besluttede han gradvist at rykke over i normalklassen. I den nye klasse har Christopher fået fire nye venner, Viktor, Kevin og Kasper og Markus, og han har fundet ud af, hvad man egentlig laver med sine venner, når man er 12-13 år. - Og så har han fundet ud af, hvordan det er at gebærde sig i en klasse med 20-30 piger og drenge. I specialklassen var der kun drenge, så det har været godt for ham at lære piger at kende, siger hans mor. Fagligt har det ikke givet den store forandring. Og der er også nogle ting, Christopher har skullet vænne sig til i den nye klasse: For eksempel at vente på, at det bliver ens tur - og få opmærksom i en klasse, der pludselig er vokset fra syv til lidt over tyve. - Jeg er ikke så god til at sige, at jeg skal have hjælp. Så kan læreren komme ind i lokalet, og inden, jeg når at sige noget, så er hun gået igen, fortæller han. Og når det bliver frikvarter, så kan Christopher Just Bundgaard Rasmussen Rasmussen stadig godt lide at smutte ned til sin gamle specialklasse, når de der sociale koder alligevel bliver for svære at aflæse: For her må man spille computer, og her er de gamle venner. Netop det at han har kunnet søge tilflugt til trygge rammer, når det blev for meget har været afgørende for at skiftet til normalklassen er gået så godt, mener hans mor, Sara Just Rasmussen: - Havde han ikke haft den mulighed, så var det ikke gået, siger hun.",Maj Susanne Junker og Camilla Faurholdt-Löfvall,Indland,2013-08-11T15:22:00+00:00,https://www.dr.dk/nyheder/indland/christopher-gik-i-specialklasse-der-var-stolekast-og-slagsmaal,DR
DIN MENING Bloggere får dødstrusler – Er tonen på nettet for hård?,,,,Morten Top,,2013-08-02 00:00:00,https://www.dr.dk/nyheder/baggrund/2013/08/02/070253.htm?focusId=3702895,DR
VIDEO Kom med ombord på Mærsks 400 meter megaskib,"DR Nyheder giver en eksklusiv rundvisning på verdens største containerskib, Mærsk Mc-Kinney Møller.",,"Verdens største containerskib, Mærsk Mc-Kinney Møller, er på jomfrurejse, og mandag formiddag ankom det 400 meter lange skib til Aarhus Havn. I fremtiden sejler skibet af typen Triple E, der har plads til 18.000 containere, rute mellem Europa og Asien. Få en eksklusiv rundvisning på verdens største containerskib og hør kaptajn Jesper, hvordan det er af styre skibet fra den ene del af verden til den anden, i videoen i toppen af artiklen.",René Just Poulsen,Indland,2013-08-26T16:43:00+00:00,https://www.dr.dk/nyheder/indland/video-kom-med-ombord-paa-maersks-400-meter-megaskib,DR
Travlhed på jobbet: Hver femte sygeplejerske overvejer at stoppe,"Hver femte sygeplejerske har overvejet at skifte branche, fordi de ikke kan stå inde for patientsikkerheden, viser rundspørge.",- Dedikerede medarbejdere Går ud over patienternes sikkerhed Danske Regioner: Vi skal undgå stress-situationerne,"Hver femte sygeplejerske overvejer at forlade branchen, fordi hun eller han ikke kan stå inde for patientsikkerheden. Det viser en rundspørge, som Dansk Sygeplejeråd har lavet i samarbejde med DR Nyheder. Her har lidt over 1000 af landets sygeplejersker uden ledelsesansvar deltaget. Og tallet er alarmerende, mener formand for Dansk Sygeplejeråd, Grete Christensen. - Det er foruroligende, og det tænder de store advarselslamper, siger hun og forklarer, at det er det samme mønster, der har tegnet sig i de seneste undersøgelser om arbejdsmiljøet. - Men det er også et udtryk for, at vi har en høj stolthed i faget, og at sygeplejersker i hverdagen er meget bekymret, hvis de ikke kan levere den faglighed, som de ved, at de er i stand til at levere, hvis de havde mere tid, siger hun. Rundspørgen viser også, at 64 procent på trods af travlhed af de adspurgte ikke ønsker at forlade branchen. Det tal er også udtryk for en dedikation fra sygeplejerskernes side, og at sygeplejerskerne på trods af travlhed stadig er glade for deres arbejde, mener Grete Christensen. - De har hjertet med på arbejde hver eneste dag. De er meget dedikerede til faget, og de er stolte, når de får lov til at udføre sygepleje på den gode måde, siger Grete Christensen. I den rundspørge, Dansk Sygeplejeråd har lavet sammen med DR Nyheder, svarer fire ud af 10 af de omkring 1000 sygeplejersker, der har deltaget, at deres arbejdsdag er så travl, at det går ud over patienternes sikkerhed. - Det er bekymrende og dybt alarmerende, når så mange sætter ord på, at det de laver i hverdagen giver en risiko for patienternes sikkerhed, siger Grete Christensen og fortæller, at hun ofte høre historier fra sygeplejersker, om at de ikke har haft tid til det, de godt ved, at de skal. - Det kan for eksempel være, at en patient har ligget for længe med en ble, eller at medicinen er blevet givet for sent, fordi de simpelthen ikke har haft tid nok, siger hun. Lidt over halvdelen af de adspurgte læger svarer det samme i en rundspørge, som DR har lavet i samarbejde med Yngre Læger. Hos Danske Regioner tager formand for Sundhedsudvalget, Ulla Astman, problemet alvorligt, fortæller hun til DR Nyheder. - Det er et udtryk for, at der er noget vi skal kigge på og vi skal tage det meget alvorligt. Det er en ledelsesopgave i hver enkelt region, og jeg vil sætte mig e d sammen med min ledelse og høre, hvordan vi kan undgå de stress-situtioner, som kan få alvorlige konsekvenser for patienterne, siger hun",Louise Damløv,Indland,2013-10-28T11:50:00+00:00,https://www.dr.dk/nyheder/indland/travlhed-paa-jobbet-hver-femte-sygeplejerske-overvejer-stoppe,DR
Lørdagsbilleder: Danmark delt af vejret,Efterårsvejr i vest og sommer i øst. Landet har været vejrmæssigt delt i to denne lørdag. ,,"Har man befundet sig langs den Jyske Vestkyst har der ikke været meget sommer over vejret. Temperaturen er ikke kommet over 15 grader og samtidig har det været gråt. Og ikke mindst vådt. I Hvide Sande har det eksempelvis silet ned siden klokken 7 lørdag morgen og samlet har man fået ikke mindre end 10 mm regn (red., klokken 16:00). Situationen har været en ganske anden mod øst. Især på Sjælland og øerne har solen skinnet rigtig flot. Her er temperaturen også nået over 20 grader flere steder. Todelingen af vejret ses tydeligt på satellitbilledet her under. Vi har fået en række flotte billeder ind af DR Vejrets brugere dagen igennem. Billeder som på flot vis skildrer, hvordan Danmark har været delt i to af vejret. Har du billeder af dagens vejr? Så send dem til vejret@dr.dk eller upload dem på facebook.com/drvejr og kommentér andres billeder.",Mikkel Hybel Fønsskov,Vejret,2013-09-14T14:21:00+00:00,https://www.dr.dk/nyheder/vejret/loerdagsbilleder-danmark-delt-af-vejret,DR
Sundhedsstyrelsen holder fast: HPV-vaccinen er værd at anbefale,"Selvom der er bivirkninger ved HPV-vaccinen, er Sundhedsstyrelsen ikke i tvivl om at anbefale den. ",Screening er ikke nok Flere lande får vaccine - Ingen tvivl om vaccine Mørketallet Svært at stille diagnose,"HPV-vaccinen bliver udsat for kritik fra to praktiserende læger, Patientforeningen Danmark og flere piger, der mener, at de er blevet syge af de bivirkninger, vaccinen kan give. Vaccinen, der beskytter mod livmoderhalskræft, er en del af børnevaccinationsprogrammet og bliver tilbudt alle 12-årige piger, og indtil videre har 350.000 piger og unge kvinder modtaget vaccinen. Sundhedsstyrelsen har lyttet til kritikken, men holder fast i sin anbefaling af vaccinen, da styrelsen mener, at fordelene langt overstiger ulemperne ved vaccinens bivirkninger. På dr.dk har vi spurgt Sundhedsstyrelsens enhedschef, Søren Brostrøm, ind til, hvordan Sundhedsstyrelsen kan være så sikker i sin anbefaling, og hvordan styrelsen forholder sig til kritikken. Søren Brostrøm, hvorfor vurderer Sundhedsstyrelsen, at fordelene ved HPV-vaccinen er større end ulemperne? - Livmoderhalskræft er en forfærdelig sygdom, der også rammer unge kvinder. Det er et af de største gennembrud, at vi overhovedet kan vaccinere mod en kræftform. - Med videnskabelig viden og stor dataviden i ryggen er vi overbeviste om, at HPV-vaccine - sammen med screening for celleforandringer - er den bedste måde at beskytte piger og kvinder mod livmoderhalskræft. Og vi har en forhåbning om, at kombinationen af de to ting måske kan være med til helt at udrydde livmoderhalskræft i Danmark på sigt. Hvorfor er det ikke nok at screene kvinder for celleforandringer og undlade at give vacciner, hvor der er risiko for bivirkninger? - Screening er effektivt, men ikke effektivt nok. Vaccinen beskytter mod 70 procent af de vira, der kan give livmoderhalskræft, og derfor mener vi, at kombinationen af screening og vaccine er den bedste beskyttelse. To af de læger, DR Nyheder har talt med, mener, at vaccinen bør stoppes eller sættes på pause, indtil man har mere viden. Hvad siger I til det? - Det gør vi ikke. Vi fastholder vores anbefalinger, da vi har solid data, der viser, at vaccinen virker. Hvad tænker I, når I hører, at et land som Japan har sat HPV-vaccinen i bero? - Vi følger selvfølgelig med i, hvad der sker internationalt. Der er ikke andre lande, der har pauseret vaccinen. Derimod er der flere lande, der indfører den - fx Finland. 350.000 kvinder er blevet vaccineret i Danmark, og tilsammen har de fået 1.000.000 doser HPV-vaccine, fordi de fleste får tre doser. Ud af de 350.000 har i modtaget 786 indberetninger om mulige bivirkninger - deraf 129 alvorlige. Er det lidt, normalt eller meget? - Niveauet er normalt både i forhold til andre danske vacciner og vacciner i udlandet. Dog er antallet af indberetninger steget til et højt niveau i de seneste uger, men det skyldes nok, at der har været mediebevågenhed på vaccinens bivirkninger. Hvis det er tilfældet, er stigningen normal. Ifølge producenten bag vaccinen er der mindre end 0,01 procent risiko for at blive ramt af alvorlige bivirkninger som lammelse og anfald af besvimelse som følge af vaccinen. Hvor stor er risikoen for at udvikle livmoderhalskræft? - Før vi screenede kvinder, var der knap 1.000 tilfælde af livmoderhalskræft om året. Det er altså en markant større procentdel end den del, der bliver ramt af de alvorlige bivirkninger. - Siden vi har indført screening og vaccine og er kommet ned på 400 tilfælde om året. Vi vurderer ud fra udenlandske erfaringer, at det kan blive endnu mindre med årene. Der er altså ingen tvivl fra vores side om, at fordelene vaccinen er langt større end ulemperne. Nogle af de læger, DR Nyheder har talt med, peger på, at der kan være et mørketal, fordi alle bivirkninger ikke bliver indberettet. Kan der være det? - Det er rigtigt, at ikke alle mulige bivirkninger bliver indberettet. Men vi har store videnskabelige datamængder om bivirkninger fra udlandet, som vores anbefaling blandt andet baserer sig på. - Vi forsøger ikke at skjule, at der er bivirkninger ved vaccinen, men man skal også huske på, at symptomer på bivirkninger af HPV-vaccinen også kan skyldes, at man er blevet syg af noget andet. - I et nyt nordisk studie, der er lige på trapperne, har man sammenholdt en gruppe, der har fået HPV-vaccine, og en gruppe, der ikke har fået vaccinen og undersøgt dem for en nervelidelse, der er en bivirkning ved HPV-vaccinen. Studiet viser, at der ikke var forskel på de vaccinerede og de ikke vaccinerede, og det viser, at sygdom blandt vaccinerede kan skyldes andet end vaccinen. Hvordan kan de vaccinerede, der er blevet syge, være sikre på, at det ikke er HPV-vaccinen, der har gjort dem syge? - Det er desværre langt fra altid, at man kan stille en sikker diagnose, så det er svært. Jeg vil opfordre lægerne til, at hvis de mistænker en patient for at have en bivirkning, skal patienten udredes. Er lægerne ordentligt klædt på til at kunne fortælle om de bivirkninger, man kan få af HPV-vaccinen? - Det vil jeg mene. Vi har gjort meget for at vise, at der er bivirkninger. Patienterne kan se det på indlægssedlen, på indlægsseddel.dk, på minmedicin.dk, og lægerne har derudover adgang til yderligere information om produktet, og vi oplyser dem om det. Vi har for eksempel lige sendt et gratis blad ud med et tema om HPV-vaccinen. - Det er på den baggrund lægens ansvar at informere patienterne om de bivirkninger, der kan være ved vaccinen.",Laura Marie Sørensen,Indland,2013-09-04T11:50:00+00:00,https://www.dr.dk/nyheder/indland/sundhedsstyrelsen-holder-fast-hpv-vaccinen-er-vaerd-anbefale,DR
BILLEDSERIE: Faldne og udsendte soldater mindet på officiel flagdag,,,,David Schulsinger Rehof,,2013-09-05 00:00:00,https://www.dr.dk/Nyheder/Billedserier/2013/09/05200007.htm,DR
Hækkerup chattede om kostråd: Følger ikke rådene 100 procent,,,,Nikoline Vestergaard,,2013-09-17 00:00:00,https://www.dr.dk/Nyheder/Artikler/2013/09/17/095642.htm?focusId=3580911,DR
DR: Vi må lære af ulykken på Trekroner,"Ulykken på Trekroner kan få indflydelse på fremtidens DR-arrangementer, fortæller kulturdirektøren.",Tragisk død Må ikke afholde DR fra arrangementer Alle på P3 er påvirket,"Risikovurderinger og de rigtige dokumenter var på plads til lørdagens P3-jubilæum på Trekroner Fortet. Alligevel kan en 32-årig mands tragiske dødsfald få indflydelse på, hvor og hvordan DR fremover vil holde lignende arrangementer. Herunder Det Europæiske Melodi Grand Prix i København næste år. Det fortæller kulturdirektør Morten Hesseldahl. - Ja, det gør det jo på den måde, at vi må se, hvad der er at lære af det her. Og tage det med, når vi arrangerer noget fremover, siger Morten Hesseldahl. Under fejringen af P3's 50-års-jubilæum på Trekroner Fortet i Øresund gled en 32-årig mand og en 34-årig mand ifølge de første oplysninger i noget græs og faldt fire meter ned på nogle kampesten. Den 34-årige er trods kvæstelserne uden for livsfare, mens den 32-årige døde af sine kvæstelser. DR må ikke kontakte de pårørende, men har via politiet givet de pårørende telefonnumre, så de selv kan kontakte DR. Hvor meget og hvor lidt ulykken får af betydning for fremtidens arrangementer, afhænger af, politiets vurdering af hændelsen, fortæller kulturdirektøren, som selv var en af festens godt 1200 gæster. - Vi ved ikke, hvorvidt det er en ren ulykke, som man ikke kan gøre noget ved, selv om man gør sig store anstrengelser. Eller om der er store forsømmelser, der skal udbedres. Men hvis der forsømmelser, så er det jo der, vi sætter ind, siger Morten Hesseldahl. - Det skal bare ikke afholde os fra at lave store arrangementer og tage initiativer, der er spektakulære. Men de skal selvfølgelig håndteres ansvarligt. Det føler vi også, vi har gjort, men det er så op til politiet at vurdere, om det har været tilfældet. På radiokanalen P3 startede formiddagen med et fællesmøde, hvor medarbejdere og ledelse snakkede forløbet igennem, og alle fik tilbudt krisehjælp. Ifølge Christian Ottenheim er alle mærket af hændelsen, og P3 har indtil videre valgt ikke at sende musik fra arrangementet i det omfang, som først planlagt. Dog må de enkelte værter gerne spille musikken, hvis de gør det respektfuldt i forhold til den tragiske begivenhed. I radioen er det dog op til de enkelte værter at vurdere, hvordan de omtaler hændelsen. - Alle er påvirket, men værterne har en meget god fornemmelse for, hvordan de omtaler det her. Vi har ikke givet en klar guideline, men det er klart, vi undlader selvfølgelig at lægge op til nogen former for feststemning i den her forbindelse, siger Christian Ottenheim. - Men vi skal heller ikke bruge hele dagen på sørgestemning. Vi skal finde et passende niveau. DR melder kan først udtale sig yderligere om hændelsen, når politiet har lavet de første undersøgelser.",Peter Krogh Andersen,,2013-09-09T09:54:00+00:00,https://www.dr.dk/nyheder/kultur/musik/dr-vi-maa-laere-af-ulykken-paa-trekroner,DR
Det yderste højre opruster i kommunerne,"Højrekræfterne i Danmark forsøger at fremstå respektable og troværdige, vurderer forsker.",Forsøger at lægge afstand til nazismen Usandsynligt at partierne kommer ind,"Højrenationalistiske og islamkritiske partier stiller op til kommunalvalget i større omfang end tidligere. Ved seneste kommunalvalg i 2009 var der kun kandidater til højre for Dansk Folkeparti på stemmesedlerne i tre af landets kommuner. Ved det kommende valg i november er dette antal allerede steget til 10, skriver Jyllands-Posten. Det gælder Danskernes Parti, Stop Islamiseringen af Danmark (SIAD) og Frit Danmark - Folkebevægelsen Imod Indvandringen. Rikke Peters fra Aarhus Universitet har forsket i højreekstremistiske partier og deres udvikling med udgangspunkt i situationen i Tyskland. Hun siger, at højrekræfterne forsøger at lægge afstand til nazismen og fremstå mere velfriserede. - Partiernes åbenlyse distancering fra nynazismen og skinhead-scenen og deres aktivitet på de sociale medier er et helt bevidst forsøg på at brande sig selv som respektable og troværdige og møde folk i øjenhøjde, siger hun til Jyllands-Posten. - Det ligger i direkte forlængelse af udviklingen på europæisk plan hos partier som NPD (Nationaldemokratische Partei Deutschland, red.), tilføjer Rikke Peters. Valgforsker Kasper Møller fra Københavns Universitet vurderer, at det er meget lidt sandsynligt, at højrekandidaterne i Danmark rent faktisk bliver valgt ind i kommunalbestyrelserne ved valget i november. Danskerne er generelt ikke blevet mere højreorienterede, og Dansk Folkeparti har tidligere været gode til at opsamle stemmer på den yderste højrefløj i vælgerkorpset, lyder vurderingen. /ritzau/",,Politik,2013-09-09T03:36:00+00:00,https://www.dr.dk/nyheder/politik/det-yderste-hoejre-opruster-i-kommunerne,DR
Afghansk politi: Nato-angreb har dræbt civile,"Mindst fire børn og fire kvinder er blevet dræbt ved Nato-luftangreb, siger afghanske embedsmænd.",Kender ikke til civile ofre,"Afghanske regeringskilder siger, at mindst 10 personer er blevet dræbt ved et Nato-angreb søndag. De dræbte var civile, og der var kvinder og børn blandt dem, hedder det. - Mindst fire kvinder, fire børn og to civile chauffører blev dræbt ved et Nato-angreb, siger politichefen i Kunar, Abdul Haseeb Sayedkhil, til AFP. Luftangrebet skete i Watapur-distriktet i Kunar-provinsen, som ligger ved den pakistanske grænse. Området er kontrolleret af oprørere og militante, deriblandt mange arabere og andre udlændinge. Nato siger, at 10 militante blev dræbt ved et luftangreb. Forsvarsalliancen har ikke kendskab til, at civile skulle være blevet ramt. Nato-operationerne har længe skabt spændinger mellem de amerikansk-ledede styrker og den afghanske regering. Modsætningsfyldte rapporter om dræbte og sårede ved Nato-angreb har været en faktor, der har fået en del afghanere til at se fjendtligt på de udenlandske styrker. /ritzau/AFP",,Udland,2013-09-08T09:16:10+00:00,https://www.dr.dk/nyheder/udland/afghansk-politi-nato-angreb-har-draebt-civile,DR
BILLEDSERIE: Angela Merkel vinder valget i Tyskland,,,,Morten Top,,2013-09-23 00:00:00,https://www.dr.dk/Nyheder/Billedserier/2013/09/23075017.htm?focusId=3380210,DR
BILLEDSERIE: Faldne og udsendte soldater mindet på officiel flagdag,,,,David Schulsinger Rehof,,2013-09-05 00:00:00,https://www.dr.dk/Nyheder/Billedserier/2013/09/05200007.htm?focusId=3504052,DR
Ung mand er i livsfare efter ulykke i Sorø,"Den 19-årige mand er fløjet til Rigshospitalet, efter at han kørte ind i en lastvognstrailer.",,"En 19-årig mand er onsdag aften i livsfare efter en soloulykke i Sorø tidligere på dagen. - Ulykken skete på Katrinelystvej, hvor han kører ind i en parkeret lastvognstrailer, forklarer vagtchefen ved Sydsjællands og Lolland-Falsters Politi, Flemming Hartmann. Ved sammenstødet fik han flere alvorlige kvæstelser i blandt andet hovedet. Han blev i helikopter fløjet til Rigshospitalet, hvor hans tilstand ifølge politiet betegnes som kritisk. Politiet ved først på aftenen ikke, hvordan ulykken kunne ske. En bilinspektør har undersøgt ulykkesstedet og skal også undersøge den bil, som den unge mand kørte i, for om muligt at fastslå, hvad der gik galt. /ritzau/",,Indland,2013-09-18T17:20:56+00:00,https://www.dr.dk/nyheder/indland/ung-mand-er-i-livsfare-efter-ulykke-i-soroe,DR
Ombudsmand kritiserer ministerium,Ombudsmand udtaler skarp kritik af Forsvarsministeriet i sag om aktindsigt. Sagsbehandling tog knapt to år.,Endte med afslag Ikke bevidst trukket i langdrag Ændret praksis,"Ombudsmanden kritiserer i skarpe vendinger Forsvarsministeriet i en sag om aktindsigt i Irak-dokumenter. Han kalder det ""helt uacceptabelt"". Forsvarsministeriet var et år og syv måneder om at tage stilling til en anmodning om aktindsigt fra en journalist i dokumenter vedrørende tilbageholdte personer i Irak. Og da ministeriet endelig tog stilling til anmodningen, var undersøgelseskommissionen vedrørende den danske krigsdeltagelse i Irak og Afghanistan nedsat, og ministeriet kunne derfor ikke uden undersøgelseskommissionens samtykke give aktindsigt. - Mere end halvandet år er naturligvis alt for længe at vente på et svar, når man anmoder om aktindsigt, siger Folketingets Ombudsmand, Jørgen Steen Sørensen. - Det skærpende ved denne sag er, at den lange ventetid i sidste ende kan have betydet, at journalisten slet ikke fik sin aktindsigt, siger han. Forsvarsministeriet skrev til journalisten, at man var indstillet på at give aktindsigt i dokumenterne, men da undersøgelseskommissionen afslog at give samtykke, kunne det ikke lade sig gøre. Journalisten fik derfor ikke sin aktindsigt. Den pågældende journalist klagede til ombudsmanden og skrev, at han var bekymret for, at Forsvarsministeriet bevidst forhalede sagen for at forhindre, at han fik dokumenterne. Ombudsmanden har gennemgået sagen og finder dog ikke grundlag for at fastslå, at ministeriet bevidst har trukket sagen i langdrag. Men han har forståelse for journalistens bekymring. - Det er meget uheldigt, at Forsvarsministeriet i kraft af sin lange sagsbehandlingstid er kommet i en situation, hvor spørgsmålet om bevidst trænering overhovedet kan opstå, siger Jørgen Steen Sørensen. Forsvarsministeriet har blandt andet på baggrund af sagen lavet en ny intern instruks for, hvordan anmodninger om aktindsigt skal behandles. Ombudsmanden har underrettet Folketingets Retsudvalg, Forsvarsudvalget og forsvarsministeren om sagen med henvisning til ombudsmandslovens paragraf 24 om fejl og forsømmelser af større betydning. /ritzau/",,Politik,2013-09-10T09:35:00+00:00,https://www.dr.dk/nyheder/politik/ombudsmand-kritiserer-ministerium,DR
Bevæbnede mænd dræber og tager gidsler i Nairobi,Mindst 20 rapporteres dræbt i shoppingcenter i Nairobi. Politiet jagter gerningsmændene. ,Politi trængt ind i center Muligt terrorangreb Muslimer går fri,"En bevæbnet gruppe mænd er lørdag stormet ind i det eksklusive indkøbscenter Westgate i den kenyanske hovedstad Nairobi, hvor de har skudt vildt omkring sig. Mindst 20 mennesker er blevet dræbt og 50 såret under skudangrebet, oplyser lederen af Røde Kors i Kenya, Abbas Gullet. Gerningsmændene har ikke kun fyret skud af, men har også taget gidsler. Midt på eftermiddagen oplyser en regeringskilde til CNN, politiet forsøger at forhandle gidslerne fri. Bevæbnet politi trængte hurtigt ind i centret og begyndte at gennemgå butikkerne én for én i søgen efter gerningsmændene. Siden er også kenyanske soldater rykket ind i centeret i jagten på gerningsmændene. Politiet beder alle personer om at holde sig langt væk fra området. Indtil videre har myndighederne ikke bekræftet, at skudepisoden har kostet liv. - Gerningsmændene har indtil videre såret fire personer. Vi vil komme med yderligere opdateringer senere, sagde politichef David Kimaiyo først på eftermiddagen. Kenyas indenrigsminister, Mutea Iringo, siger til Reuters, at angrebet kan være et terrorangreb, og at myndighederne tager situationen meget alvorligt. AP skriver, at et vidne til skyderierne, Elijah Kamau, fortæller, at de bevæbnede mænd lige inden skyderiet bad muslimer om at rejse sig op og gå. Samtidig sagde de, at ikke-muslimer ville blive angrebet. Vidnet fortæller desuden, at mændene benyttede AK47-maskinpistoler og også kastede granater i shoppingcenteret. Du kan se billeder af shoppingcenteret her. Er du i Nairobi lige nu? Tip os på 1212@dr.dk /ritzau/DR Nyheder",,Udland,2013-09-21T11:33:00+00:00,https://www.dr.dk/nyheder/udland/bevaebnede-maend-draeber-og-tager-gidsler-i-nairobi,DR
Flere mænd bliver fedtsuget,Mandebryster og dansehåndtag kan mange mænd ikke træne væk - og så opsøger de plastikkirugen.,"Bryster og dansehåndtag skal suges væk Komplikationer: Blodpropper, betændelse og fedtansamlinger Fitness er både bedre og billigere","Det er ikke længere kun kvinder, der tager drastiske metoder i brug for at opnå det ideelle udseende. Tal fra statens seruminstitut viser, at mens bare 35 mænd i 2001 fik foretaget en fedtsugning, så var det sidste år 204 mænd, der valgte at lade sig fedtsuge. - Vi oplever en kraftig stigning, siger speciallæge på Københavns Privathospital Benedikte Thuesen. Hospitalet fortæller, at det ofte er normalvægtige mænd, der kommer på plastikklinikkerne. For ligegyldigt, hvor slanke de bliver, har nogle fedtdepoter, som de ikke kan komme af med. Det er speciallæge ved Roskilde Privathospital, Anna Jørgensen enig i: - Det er fedtsugning på bryster og fedtsugning ved dansehåndtagene, siger hun og mener, at det er blevet mere legalt at få foretaget plastikkirugi. Begge speciallæger understreger dog, at fedtsugning altid skal være sidste udvej. Det er nemlig ikke risikofrit at lade fedtet blive suget ud af kroppen. Blodpropper, betændelse og fedtansamlinger er mulige komplikationer, fortæller Benedikte Theusen. Især kan det gå galt, hvis tykke mænd forsøger at tage den nemme vej til at tabe nogle kilo - uden også at begynde at leve sundt: - Alt det fedt, det kommer simpelthen bare igen. Det kan sætte sig omkring organerne, og så er det jo livsfarligt, siger hun. Derfor opfordrer hun også til fitness og fedtforbrænding, før man ringer efter en fedtsugning. - Det er både bedre og sundere og billigere.",Jakob Tarpgaard / Maj Susanne Junker,Indland,2013-09-23T05:30:00+00:00,https://www.dr.dk/nyheder/indland/flere-maend-bliver-fedtsuget,DR
Peter Loft om skattesagen: Mit liv blev vendt op og ned,Skattesagen har haft store personlige konsekvenser for de involverede. En af dem er tidligere departementschef Peter Loft.,Usikkerheden har fyldt meget,"Selv om det fortsat er helt åbent, hvordan den såkaldte skattesag ender, har den som en af historiens mest bemærkelsesværdige skandalesager allerede nu haft store personlige konsekvenser for flere af de involverede. - På relativt kort tid blev det mig meddelt, at min tid var omme. På grund af skattesagen kunne jeg ikke fortsætte som departementschef. Jeg var vant til at være booket seks uger frem og have en telefon, der hele tiden ringede. Pludselig var jeg overladt til mig selv. Det var en skræmmende tanke, når man ikke har prøvet det før, siger Skatteministeriets tidligere departementschef Peter Loft til DR Nyheder. Peter Loft er blandt skattesagens hovedmistænkte for magtmisbrug. Han anklages for sammen med Venstres tidligere skatteminister, Troels Lund Poulsen, ulovligt at have forsøgt at påvirke behandlingen af Helle Thorning Schmidt og Stephen Kinnocks skattesag. Selv nægter Peter Loft at have gjort noget forkert. - Jeg vil sige: Mine tanker kredser mere om fremtiden end om fortiden. Den der usikkerhed - både om at få struktur på en almindelig hverdag og tankerne om, hvorvidt jeg nogensinde får et arbejde igen. Det har fyldt meget, siger Peter Loft. I den kommende uge afhøres Peter Loft og andre hovedpersoner i skattesagen for sidste gang. Derefter ventes det, at det varer mindst et halvt år, før Skattesagskommissionen kommer med en konklusionen i sagen. Se hele interviewet med Peter Loft i toppen af artiklen.",Michael Elsborg,Politik,2013-09-22T18:45:00+00:00,https://www.dr.dk/nyheder/politik/peter-loft-om-skattesagen-mit-liv-blev-vendt-op-og-ned,DR
Røvet af tre mænd på rasteplads,En 53-årig mand blev mandag morgen røvet på Senhøj rasteplads ved Nørager i Himmerland.,,"En 53-årig mand blev mandag morgen røvet på Senhøj rasteplads ved Nørager i Himmerland. Manden holdt på rastepladsen, da en varebil - en rød Toyota Hiace - klokken 06.30 kørte ind foran ham på rastepladsen. Tre mænd, hvoraf den ene havde en engangskedeldragt på, kom ud af bilen og truede den 53-årige mand. De knuste den højre siderude og kørte fra stedet med mandens tegnebog. Nordjyllands Politi har ikke yderligere signalementer af gerningsmændene, men vil gerne høre fra folk, som kan hjælpe i sagen, på telefon 1-1-4.",Agnete Birch Smith,Nordjylland,2013-09-30T08:57:10+00:00,https://www.dr.dk/nyheder/regionale/nordjylland/roevet-af-tre-maend-paa-rasteplads,DR
Troværdighed: Vi stoler mere på politiet,"De faggrupper, der står for velfærdsstatens kerneopgaver ligger højt i vores agtelse, mens politikere og ejendomsmæglere vanen tro ligger i bunden.",Politikere skraber stadig bunden Forskel på mænd og kvinder,"Vi stoler mest på dem, der passer på os på hospitalet, og dem, der passer på os på gaden. Sygeplejersker, læger og politibetjente udgør således top tre i en troværdighedsanalyse blandt en række forskellige faggrupper, som Radius Kommunikation har gennemført. Selv om første- og andenpladsen indtages af henholdsvis sygeplejersker og læger, er politiet på tredjepladsen den eneste faggruppe, der går frem i sin troværdigheds-score i forhold til sidste år. - Politiet er i den grad blevet dygtigere til at arbejde med deres dialog med danskerne. Det er alt, lige fra hvordan de arbejder med sociale medier, til hvordan de håndterer almindelige medier. Det har de gjort et stort stykke arbejde for at blive bedre til, og det spiller ind, siger seniorpartner Nicolaj Taudorf Andersen fra Radius Kommunikation til DR Nyheder. Det er femte år i træk, at Radius Kommunikation gennemfører troværdighedsanalysen, og af den fremgår det, at danskerne generelt har stor tillid til de erhverv, der udfører kerneopgaverne i velfærdstaten, og at tilliden til dem er nogenlunde stabil i forhold til de foregående år. På fjerde- og femtepladsen ligger præster og skolelærere. I den anden ende af skalaen er det igen politikerne, der lander på sidstepladsen som den mindst troværdige faggruppe. Og det er den eneste gruppe, det er gået støt nedad for i de fem år, analysen er blevet gennemført - og så er politikerne desuden faldet med syv procent i troværdigheden i forhold til sidste år. De ligger således lavere end både bilforhandlere, journalister og ejendomsmæglere. Tilliden til alle faggrupper er dog, bortset altså fra politiet, faldet en smule siden sidste års måling, viser analysen. Ifølge Nicolaj Taudorf Andersen skyldes det, at fagfolks kompetencer ofte bliver talt ned i offentligheden. - Vi hører fra virksomhedsledere, at vi ikke er gode nok. Vi hører fra politikere, at vi skal omstille en masse ting, vi hører det til forældremødet henne i skolen. Det er alt sammen med til at påvirke vores opfattelse af fagligheden og den faglige troværdighed, som er det, vi måler her, siger han. Der er desuden forskel på, hvordan mænd og kvinder ser på de forskellige faggrupper, fremgår det af analysen. Kvinder vurderer generelt faggruppernes troværdighed højere end mænd gør, og forskellen mellem kønnene er særligt stor, når det handler om ejendomsmæglere, bankrådgivere, pensionsrådgivere og advokater. Analysen er gennemført i august 2013, og 1.007 danskere i alderen 18-65 år har deltaget i en internetbaseret spørgeskemaundersøgelse af Epinion.",Laura Juul,Indland,2013-09-14T07:27:00+00:00,https://www.dr.dk/nyheder/indland/trovaerdighed-vi-stoler-mere-paa-politiet,DR
Trods jobsøgningseffekt: Langt flere mister dagpengene,"Flere forlader dagpengesystemet til fordel for arbejdsmarkedet, men antallet der falder ud er fortsat også langt højere.",Frygter gøgeunge-effekt Når aldrig antallet før dagpengereform,"Dagpengereformen virker for flere jobsøgende finder et arbejde efter dagpengeperioden blev afkortet fra fire til to år. Det er konklusionen i en analyse fra tænketanken Kraka. Men antallet af dagpengemodtagere, der mister retten til dagpenge er fortsat langt højere end sidste år. Alene i august mistede omkring 1.900 ledige deres ret til dagpenge, mens 27.100 har mistet dagpengene i 2013. Det visertal fra Akassernes Samvirke, der er brancheorganisation for a-kasserne. - Vi har hele tiden vist, at stramningerne ville få flere tidligere i job. Men det man skal veje op imod, om man virkelig vil tage dagpengene fra 15.000 det næste år for at opnå den effekt, der er ved at nogen så kommer lidt hurtigere i arbejde end ellers, siger Verner Sand Kirk, direktør i AK-Samvirke. Mens næsten 2.000 dagpengemodtagere i øjeblikket falder ud af systemet om måneden, så faldt under 500 ud af systemet om måneden, inden afkortningen trådte i kraft 1. januar i år. Det er særligt personer med mange år på skolebænken, der lægger arbejdsløsheden bag sig takket være dagpengereformen, viser analysen fra tænketanken Kraka. Men det kan ske på bekostning af de lavere uddannede ledige på arbejdsmarkedet, hvis de højtuddannede bliver presset til at tage et job, de er overkvalificeret til. I AK-Samvirke frygter de, at det ender med den såkaldte gøgeungeeffekt. - Hvis man får fejlplaceret arbejdskraften, så kan det have en dårligere effekt på længere sigt. Det er ikke en undskyldning for, at folk ikke skal stå til rådighed for arbejdsmarkedet, men du risikerer at lave en glidebane, der ender i førtidspension eller ingenting på et tidspunkt for de lavest uddannede, siger Verner Sand Kirk. I AK-Samvirke har de lavet prognoser for, hvor mange ledige, der vil falde ud af dagpengesystemet. Det næste år forventer de, at tallet vil være langt højere end før dagpengestramningerne. Og antallet kommer aldrig til at nå samme lave niveau som før 1. januar 2013, mener Verner Sand Kirk. - Nej, det kan ikke lade sig gøre, fordi stramningen er så brutal. Man har strammet med en faktor 10 og ikke en faktor 2.",Nicolas Nielsen,Indland,2013-09-20T09:15:00+00:00,https://www.dr.dk/nyheder/indland/trods-jobsoegningseffekt-langt-flere-mister-dagpengene,DR
Danskerne bliver fodret med madprogrammer,Ifølge en optælling er der 166 madudsendelser om ugen på danske TV-kanaler.,,"Hva skal vi se i tv? Noget om Mad? Det er der i hvert fald rig lejlighed til. Det viser en optælling, som avisen BT har lavet. Ifølge den bliver der sendt 166 madudsendelser om ugen på danske TV-kanaler om ugen - dog inklusive genudsendelser. Ifølge avisen svarer det til 126 timers tv om ugen. BT har ikke regnet programmer som 'Frihuset' på TV2 FRI og 'Go' Morgen Danmark' med i optællingen, selvom der også i disse programmer indgår madlavning. Til gengæld har man medregnet 'Supersize vs. Superskinny' på TV3 Puls, der udover mad også handler om motion og andre vægtrelaterede emner. I optællingen kan man se, at programmerne 'Masterchef Allstars' på TV3 og 'Hjemme hos Jamie Oliver' som sendes på TV3 Puls er de to mest sendte programmer med hele 18 udsendelser om ugen inklusive genudsendelser.",Kresten Morten Munksgaard,Kultur,2013-09-10T10:01:00+00:00,https://www.dr.dk/nyheder/kultur/danskerne-bliver-fodret-med-madprogrammer,DR
Dansk skuespiller vinder pris på Montreal World Film Festival,Hovedrollen i den danske film 'Miraklet' giver pris til Peter Plaugborg.,Trekantsdrama og galskab,"Kærlighedsdramaet 'Miraklet' har netop haft verdenspremiere i hovedkonkurrencen på Montreal World Film Festival, og skuespilleren Peter Plaugborg er blevet belønnet med prisen for Bedste Mandlige Skuespiller for sin præstation som den stærkt troende præst Erik. Det skriver Have Kommunikation i en pressemeddelelse. Også Sonja Richter og Ulrich Thomsen har hovedroller i Simon Stahos film, som handler om en kvinde, der skal vælge mellem to mænd i et puritansk landsbysamfund. Filmen beskrives som ""et trekantsdrama om kærlighedens magt og troens galskab, om fortrængte længsler og dansens helende kraft."" Peter Plaugborg modtog i 2011 en Robert-pris for bedste mandlige birolle for sin rolle i 'Submarino'. Filmen har forventet dansk premiere 6. marts 2014. Montrealfestivalen løber fra 22. august til 2. september og er en af Nordamerikas ældste festivaler.",Rikke Caroline Carlsen,Film & serier,2013-09-04T10:52:00+00:00,https://www.dr.dk/nyheder/kultur/film/dansk-skuespiller-vinder-pris-paa-montreal-world-film-festival,DR
Rundspørge: Læger og sygeplejersker er livsfarligt stresset,"En ny rundspørge viser, at læger og sygeplejersker er stressede, og at de føler, det går ud over patienterne. ",Bekymrende og alarmerende Læger: Passer fint med virkeligheden Danske Regioner: Det er alvorligt,"Både læger og sygeplejersker føler sig så stressede på arbejdet, at de føler, det går ud over patienternes sikkerhed. Det viser en ny rundspørge, som DR Nyheder har lavet i samarbejde med Yngre Læger og Dansk Sygeplejeråd. Næsten 2200 læger har deltaget i rundspørgen, og flere end halvdelen af lægerne svarer, at deres arbejdsdag er så stressende, at det går ud over patienternes sikkerhed. Mere end 1000 sygeplejersker har svaret på undersøgelsen - og her svarer 43 procent, at deres travle arbejdsdag går ud over patienternes sikkerhed. - Det er bekymrende og dybt alarmerende, når så mange sætter ord på, at det de laver i hverdagen giver en risiko for patienternes sikkerhed, siger formand for Dansk Sygeplejeråd, Grete Christensen. Hun fortæller, at hun flere gange har hørt historier fra sygeplejersker, om at de ikke har haft tid til det, de godt ved, at de skal. - Det kan for eksempel være, at en patient har ligget for længe med en ble, eller at medicinen er blevet givet for sent, fordi de simpelthen ikke har haft tid nok, siger hun. Heller ikke formanden for Yngre Læger undrer sig over resultatet, siger hun. - Resultatet passer fint med virkelighedsopfattelsen, så jeg er ikke overrasket over resultatet. Men det er selvfølgelig uhyggeligt, at så mange læger, siger Lisbeth Lintz. Hun mener ikke det er realistisk at tro, at der bliver ansat flere læger på hospitalerne, og derfor mener hun i stedet, at man skal lave om på arbejdsgangene, så læger får mere tid til patienterne. - Der er en del administrative opgaver, som lægerne lige nu tager sig af, og det ligger lige for, at man flytter de opgaver over til for eksempel lægesekretærer eller sosu-assistenter, så lægerne kan bruge mere af deres tid på at tage sig af patienterne, siger Lisbeth Lintz. Hos Danske Regioner vil formand for Sundhedsudvalget, Ulla Astman, tage problemet op med de forskellige regioner. For hun er ikke i tvivl om, at man skal tage resultaterne af rundspørgen alvorligt, siger hun. - Det er et udtryk for, at der er noget vi skal kigge på, og vi skal tage det meget alvorligt. Det er en ledelsesopgave i hver enkelt region, og jeg vil sætte mig sammen med min ledelse og høre, hvordan vi kan undgå de stress-situationer, som kan få alvorlige konsekvenser for patienterne, siger hun. I rundspørgen svarer flere af medarbejderne også, at de har prøvet at gøre ledelsen opmærksom på problemet, men at de ikke mener, at ledelsen har reageret. - Det skal de (lederne red.) tage alvorligt, og ledelsen har et meget stort ansvar for kvalitet og patientsikkerhed, siger hun og tilføjer, at Sundhedsudvalget vil forsøge at klæde lederne bedre på. DR Nyheder sætter fokus på patientsikkerhed. Vil du dele en oplevelse eller viden med os? Så skriv til hospital@dr.dk",Louise Damløv,Indland,2013-10-28T05:30:00+00:00,https://www.dr.dk/nyheder/indland/rundspoerge-laeger-og-sygeplejersker-er-livsfarligt-stresset,DR
Sygeplejersker: Stress går udover vores arbejde,"Arbejdet med at omlægge skadestuer er gået for hurtigt, mener sygeplejersker og arbejdsmiljøforsker.",6 ud af 10 er stressede Fejl med fatale følger Sæt farten ned,"Sygeplejerskerne på landets skadestuer er stressede på grund af stort arbejdspres, og det går ud over patienterne. Det viser en stor undersøgelse lavet af Dansk Sygeplejeråd. Seks ud af ti skadestuesygeplejersker advarer nu om, at det dårlige arbejdsmiljø rammer patienterne. Susanne Bach Lauersen er sygeplejerske og arbejdsmiljørepræsentant på akutafdelingen - det, der tidligere hed skadestuen - på Slagelse sygehus. Hun og hendes kolleger mærker et stigende arbejdspres: - Det helt store problem er tidspresset. Der er for mange patienter til for få sygeplejersker. Et andet problem er manglen på efterudannelse, siger hun. 6 ud af 10 sygeplejersker, der arbejder på akutmodtagelser er meget stressede, og det skyldes først og fremmest at netop akutafdelingerne har været udsat for det største antal omlægninger og nedskæringer i hele sundhedsvæsenet. Det siger Tage Søndergaard Kristensen. Han er professor i psykisk arbejdsmiljø og har lavet undersøgelsen. - Det, vi ved fra forskningen, er, at hvis der er mange forandringer og nedskæringer, så påvirker det de ansatte temmelig meget. Der er mange undersøgelser, der viser, at det også kan påvirke helbredet, siger han. Helbredsproblemerne kommer typisk til udtryk som psykiske lidelser eller hjertekarsygdomme. Men sygeplejerskernes dårlige arbejdsmiljø kan også gå ud over patienterne, siger Susanne Bach Laursen: - Fejl kan få fatale følger og forglemmelser kan få frygtelige konsekvenser for den enkelte patient, siger hun. Og Næstformanden i Dansk Sygeplejeråd, Dorte Steenberg er ikke i tvivl om, hvad undersøgelsen bør føre til: - Det bør føre til, at man i regionerne kigger kritisk på den måde, man har bygget akutafdelingerne op på og til, at man sætter forandringshastigheden ned. Det er gået alt for hurtigt, siger hun.",Bjørn Schønning,Indland,2013-10-17T04:30:00+00:00,https://www.dr.dk/nyheder/indland/sygeplejersker-stress-gaar-udover-vores-arbejde,DR
Patienter bekymrede over sygeplejersker,"Foreningen Danske Patienter er bekymret over en praksis, der breder sig i Region Sjælland og flere andre regioner.",,"Foreningen Danske Patienter er bekymret over den praksis, der breder sig i Region Sjælland og flere andre regioner, hvor det er sygeplejersker, der tager røret når syge og tilskadekommende ringer. Det skriver Jyllands-Posten. I Region Sjælland er det en sygeplejersker man får fat i, hvis man skal visiteres til et skadestuebesøg, og sådan bliver det også fra nytår i Region Hovedstaden. - Vi ser helst læger i front til at visitere. Det er vigtigt, at patienten bliver mødt med specialisternes kompetencer, for det skaber større tryghed, siger direktør Morten Freil fra Danske Patienter til Jyllands-Posten. Sygeplejerskerne maner dog til besindighed. Patienterne skal ikke være bekymrede, lyder budskabet. - Vi har kompetente sygeplejersker, så jeg er sikker på, at det nok skal blive rigtigt godt, siger Vibeke Westh, kredsformand i Dansk Sygeplejeråd med henvisning til at hendes medlemmer nu også bliver dem der tager telefonen i hovedstaden.",Jyllands-Posten,Sjælland,2013-10-09T05:31:29+00:00,https://www.dr.dk/nyheder/regionale/sjaelland/patienter-bekymrede-over-sygeplejersker,DR
Hver tredje læge: Ledelsen lytter ikke til vores bekymring for patienterne,"Hver tredje læge og sygeplejerske føler ikke, at ledelsen lytter, hvis de siger, at de er bekymrede for patientsikkerheden.",Ikke onde mennesker Dialogen mangler Danske Regioner: Vil vil tage det op,"Sygeplejersker og læger føler sig så stressede, at de er nervøse for, om det går ud over patientsikkerheden. Det viser en rundspørge, som DR Nyheder har lavet i samarbejde med Yngre Læger og Dansk Sygeplejeråd. Ifølge rundspørgen har over 80 procent af lægerne og sygeplejersken vendt problemet med deres ledere, men en tredjedel af dem føler ikke, at ledelsen tager deres bekymring alvorligt. - Det er alvorligt, for når man først siger, at man er bekymret for patienternes sikkerhed, bør ledelsen altså lytte, siger Grete Christensen, der er formand for Dansk Sygeplejeråd. - Men det er jo ikke fordi ledelsen er onde mennesker - de er også presset på tid, forklarer hun. Og hos foreningen for Yngre Læger er formand Lisbeth Lintz bekymret for tallene. - Det er sørgeligt, hvis ledelsen ikke tager problemerne alvorligt, fordi det gang på gang viser sig, at det efterfølgende giver bagslag. For problemerne udvikler sig bare og bliver værre, siger hun. Hun er dog ikke overrasket over tallene, siger hun. - Det viser jo også, at ledelsen føler sig presset, men det er en meget stor udfordring, som skal løses. Hos Dansk Sygeplejeråd efterlyser Grete Christensen bedre kommunikation fra ledelsens side. - Det er et tal, som fortæller, at der er brug for mere dialog, og der er brug for mere snak med medarbejderne om, hvad de er for en kvalitet, de skal levere, siger hun. Danske Regioner vil nu tage problemet op med de forskellige ledere i sundhedsvæsnet, lyder det fra formand for sundhedsudvalget Ulla Astman. - Det her skal lederne tage alvorligt, og ledelsen har et meget stort ansvar for kvalitet og patientsikkerhed, siger hun og fortsætter: - Vi vil klæde dem bedre på til det. Tirsdag har vi faktisk en konference omkring ledelse og kvalitetsforbedringer, og der er fuldt hus til en konterende, hvilket jo vidner om en interesse, siger Ulla Astman.",Louise Damløv,Indland,2013-10-28T12:45:00+00:00,https://www.dr.dk/nyheder/indland/hver-tredje-laege-ledelsen-lytter-ikke-til-vores-bekymring-patienterne,DR
Skadestue-sygeplejersker er stressede,Seks ud af ti sygeplejersker på de fælles akutmodtagelser føler sig meget stressede. ,Store omlægninger Stress hører til,"Det har været et par hårde år for Fællesakutmodtagelsen i Odense. En ny undersøgelse, der er foretaget af sygeplejerådet blandt akutsygeplejersker på landets fælles akutmodtagelser viser, at 6 ud af 10 af de adspurgte sygeplejersker føler sig så stressede, at det kan påvirke behandlingen af patienterne. Undersøgelsen er foretaget i 2012, og oversygeplejerske på FællesAkutModtagelsen i Odense, Charlotte Mose, mener også, at der har været knas med det psykiske arbejdsmiljø på afdelingen. - Den store omlægning, vi har været igennem har selvfølgelig spillet ind, så det kommer ikke bag på mig, siger hun Charlotte Mose understreger dog, at hun ikke tror resultatet ville være så slemt, hvis man spurgte sygeplejerskerne i dag. Siden 2012 har man nemlig lavet flere initiativer for at forbedre det psykiske abrejdsmiljø. Men at fjerne stress helt fra en skadestue, mener CharlotteMose ikke, man kan.  - Det er et vilkår at arbejde på skadestuen, at der ind imellem er mere travlt end andre gange og at patienter kommer til at vente lidt længere, siger hun.",Per Voight Hansen,Fyn,2013-10-17T15:27:00+00:00,https://www.dr.dk/nyheder/regionale/fyn/skadestue-sygeplejersker-er-stressede,DR
Flere sygeplejersker skal forske,"Det mener man på Aalborg Universitetshospital, hvor man nu tager hul på en ny forskningsstrategi.",,"Flere sygeplejersker skal forske. Det mener man på Aalborg Universitetshospital, hvor man nu tager hul på en ny forskningsstrategi. - Vi skal både effektivisere og forbedre kvaliteten - og det kan vi med forskning. Sådan siger leder af Forskningsenhed for Klinisk Sygepleje, Erik Elgaard Sørensen, i en pressemeddelelse. Ifølge ham bliver sundhedssektoren mere presset på økonomi og ressourcer i fremtiden. - Så det holder ikke bare at gøre, som man gjorde for 25 år siden, siger han. Forskningstrategien består af et forskningsprogram med op til 40 projekter, der alle skal handle om klinisk sygeplejepraksis.",Mikkel Linnemann,Nordjylland,2013-10-23T08:38:52+00:00,https://www.dr.dk/nyheder/regionale/nordjylland/flere-sygeplejersker-skal-forske,DR
Sygeplejersker vil aflive myter,"I Vejle kan man i dag møde sygeplejersker til ""Støt Brysterne""-dag.",Viden Fordomme,"I dag kan man få sine fordomme om kræft aflivet i Vejle. Sygeplejersker fra Vejle Sygehus deltager i den landsdækkende kampagne ""Støt Brysterne"". De stiller sig op på gågaden for at give fakta om, hvad der rent faktisk foregår på et kræftsygehus. Det siger afdelingssygeplejerske på onkologisk afdeling på Vejle Sygehus, Marianne Skaarup Johansen. - Dybest set handler det om at stille sin erfaring og sin viden til rådighed, siger hun. Hun håber, at man kan få aflivet nogle fordomme om kræft. - Det kan give et billede af, hvad vi laver på et sygehus, og måske afmystificere lidt, hvad det vil sige at komme på et sygehus. Jeg tror, at der er mange skræmmebilleder forbundet med at få kemoterapi. Ved at få en dialog med borgerne, kan vi måske aflive nogle myter, siger Marianne Skaarup Johansen. Det er fra klokken 10 til 14, man kan møde sygeplejerskerne fra Vejle Sygehus på gågaden i Vejle. Kræftens Bekæmpelse stiller også op.  ",Jeppe Ligaard,Trekantområdet,2013-10-05T07:40:00+00:00,https://www.dr.dk/nyheder/regionale/trekanten/sygeplejersker-vil-aflive-myter,DR
Stressekspert: Underligt at der ikke sker flere fejl på hospitalerne,"Stressforsker forstår godt, hvorfor der opstår fejl - nogle gange med dødelig udgang på de danske sygehuse.",Flere patienter og flere informationer Flere dødsfald Svært problem at løse,"Hvert år sker der hospitalsfejl, der kunne være forebygget, men som ender i dødsfald. Det har flere eksperter og organisationer forklaret over for DR Nyheder. Sundhedspersonalet fortæller, at de er så stressede, at der sker flere fejl, og det undrer ikke stressforsker Tage Søndergaard, der mener, at arbejdsforholdene på hospitalerne indbyder til fejl. - Det er ikke mærkeligt, at der sker fejl. Det er naturligt, og det er underligt, at der ikke sker flere fejl, siger han. Der er flere grunde til, at stressen og dermed risikoen for fejl opstår, forklarer han. - De væsentligste årsager til utilsigtede hændelser er et for stort pres, og det at blive afbrudt hele tiden, hvilket de fleste af os jo kender fra vores eget liv, fortæller han. Han fortæller også, at antallet af patienter på hospitalerne er mangedoblet i forhold til tidligere, samtidig med, at personalet skal håndtere flere opgaver og flere kolleger. - Og det giver altså meget større potentiale for fejl, når der er flere mennesker inde over samme behandling, og når de skal give beskeden videre til andre, siger han og tilføjer: - Når man lægger de ting sammen, er det ikke underligt, at mange siger, at det er stressende at være i sundhedsvæsnet. I en rundspørge blandt læger og sygeplejersker svarer lidt under halvdelen af de adspurgte, at de har så travlt, at det går ud over patienternes sikkerhed. I sidste ende går de stressede situationer og fejl ud over patienterne. Der kan både ske det, at patienterne ikke bliver så raske som de kunne være blevet, at de får følgevirkninger - men i værste fald kan fejlene også betyde dødsfald, siger Tage Søndergaard. - Kvaliteten af behandlingen lider under stress, siger Tage Søndergaard. Der kan gøres meget for at undgå det antal af utilsigtede hændelser, som vi ser i dag, siger han. Men han mener ikke, at man kan undgå fejl og utilsigtede hændelser helt. Ifølge hans forskning er en del af løsningen at lave helt om på arbejdsrutinerne, så man for eksempel har nogle zoner, hvor læger og sygeplejersker ikke må afbrydes. - Sagt meget firkantet, kan det ikke løses. Der vil altid være fejl og utilsigtede hændelser, men udfordringerne er, at man kan reducere antallet, og det andet er, at de små hændelser bliver til alvorlige hændelser. Og den egentlige udfordring består i at lære af dem, siger han.",Louise Damløv,Indland,2013-10-28T08:49:00+00:00,https://www.dr.dk/nyheder/indland/stressekspert-underligt-der-ikke-sker-flere-fejl-paa-hospitalerne,DR
Sygeplejerske: Jeg har givet en patient den forkerte medicin,"Sygeplejersken Louise Kure fortæller, at hun har lavet fejl, fordi hun har haft for travlt.",Enormt ubehageligt Et andet billede end på skolebænken Flere hænder til,"Det kan gå ud over patienternes sikkerhed, at læger og sygeplejersker har travlt. Sådan lyer det fra flere af de sygeplejersker og læger, der har deltaget i en rundspørge, som DR Nyheder har lavet i samarbejde med Dansk Sygeplejeråd og Yngre Læger. En af de sygeplejersker, der kan nikke genkendende til det, er Louise Kure, der er sygeplejerske på Rigshospitalet i København. Hun har selv prøvet at begå fejl, fordi hun havde for travlt, siger hun. - Jeg har oplevet, at jeg er kommet til at hælde forkert medicin op til en patient, fordi jeg havde flere patienter på en gang. Og jeg har endda også prøvet at give den forkerte medicin til den forkerte patient, fortæller hun. Heldigvis skete der ikke nogen skade ved det, fortæller hun. Men det var ubehageligt for Louise Kure at opleve, at hun kunne begå en fejl i sit arbejde. - Det er jo et udtryk for, at der i en travl hverdag sker fejl. Og det er enormt ubehageligt at lave fejl, for det er jo det sidste, man ønsker. Så selvfølgelig har jeg haft det rigtig skidt med det, fortæller hun. I den rundspørge, Dansk Sygeplejeråd har lavet for DR Nyheder, svarer fire ud af 10 af de omkring 1000 sygeplejersker, der har deltaget, at deres arbejdsdag er så travl, at det går ud over patienternes sikkerhed. Lidt over halvdelen af de adspurgte læger svarer det samme i en rundspørge, som DR har lavet i samarbejde med Yngre Læger. - Jeg ville faktisk tro, at der var mange flere utilsigtede hændelser, siger Louise Kure og forklarer, at travlheden i hverdagen har stor betydning for patienterne. - Jeg går stærkt, og jeg snakker ikke så meget med patienterne, som jeg ellers ville, siger hun. Føler du, at der er så travlt, at du ikke kan stå inde for patientens sikkerhed? - Der vil altid være arbejdspladser inden for sundhedsvæsnet, hvor der er så travlt at det er svært at stå inde for patientplejen. Nogle gange vil vi ikke have den nødvendige tid til at yde den nødvendige omsorg for patienterne, siger Louise Kure. Hun fortæller, at det for hende har handlet om at nedsætte sine egne forventninger til, hvad der i praksis kan lade sig gøre. - På skolen bliver der at meget høje standarder for pleje af patienten, men det er en helt anderledes virkelighed, vi kommer ud i, fortæller hun. Hun mener, at årsagen til den travle hverdag skal findes flere steder. Dels er der kommet flere patienter og flere opgaver, mens flere forskellige medarbejdere er inde over samme opgave, forklarer hun. - Kravene til at vi skal udføre alle typer arbejdsopgaver skal være mindre, og så skal der flere hænder til, forklarer Louise Kure.",Louise Damløv og Niels Jacob Schøtt,Indland,2013-10-28T06:45:00+00:00,https://www.dr.dk/nyheder/indland/sygeplejerske-jeg-har-givet-en-patient-den-forkerte-medicin,DR
Danmark får tæsk i en rapport: Ældre har det bedre i Norge og Sverige,Danske ældres livskvalitet ligger nede på en 17. plads på ny FN-liste. Sverige og Norge er i top.,Helbredet skranter hos danskerne Flere ældre end børn i verden,"Sverige er det bedste land i verden at blive gammel i. Lige i hælene på vores svenske naboer kommer Norge, Tyskland og Holland, mens Danmark ligger helt nede på en 17. plads. Det fastslår en ny international rapport, lavet af organisationen HelpAge i samarbejde med FN. De har vurderet livskvaliteten blandt ældre over 60 år i 91 lande. Herefter er landene blevet rangordnet på en liste - det såkaldte Global AgeWatch Index. I rapporten er de ældres livskvalitet undersøgt ud fra 13 forhold som pension, fysisk velvære, gennemsnitslevealder, beskæftigelse, uddannelse, sociale relationer, adgang til offentlig transport og ældrepleje. Danmark sakker særligt bagud, fordi vi ligger helt nede på plads 40, når det gælder vores gennemsnitlige levealder og danske ældres fysiske velvære. På det punkt bliver vi ikke bare overhalet af de lande, vi plejer at sammenligne os med, men også af lande som Tjekkiet, Estland, Uruguay og Slovenien. Rapportens helt store tabere er Pakistan, Tanzania og Afghanistan, der indtager de tre sidste pladser på ranglisten. I 2050 vil antallet af ældre over 60 år for første gang overhale antallet af børn under 15. Den udvikling understreger, at der verden over skal mere fokus på ældres livskvalitet, fastslår forfatterne bag rapporten. Silvia Stefanoni, der er administrerende direktør for HelpAge International, vurderer, at det nye index er et skridt på vejen til at gøre forholdene bedre for de ældre. - Ved at give os en bedre forståelse af kvinder og mænds livskvalitet, når de bliver ældre, kan det nye indeks hjælpe os med at fokusere vores opmærksomhed på, hvor det går godt, og hvor vi er nødt til at foretage forbedringer, siger hun i en pressemeddelelse.",Laura Marie Sørensen,Udland,2013-10-01T19:00:00+00:00,https://www.dr.dk/nyheder/udland/danmark-faar-taesk-i-en-rapport-aeldre-har-det-bedre-i-norge-og-sverige,DR
Apoteker klæder sosu-assistenter på,For at undgå fejlmedicinering undervises sosu-assistenter på apotekerne. Dansk Sygeplejeråd er skeptisk,Kompetenceløft giver reflektion og reaktion Kurser løser ikke alle udfordringer,"Tidligere på året gik det helt galt i Århus, da fejlmedicinering kostede en 88-årig mand livet. For at undgå lignende episoder indgår kommuner i Syd- og Sønderjylland i stigende grad aftaler med apotekerne om at undervise sosu-assistenter i bedre håndtering af medicin. Her få de et overblik og en basisviden, fortæller apoteker Anne Kahns, der netop har undervist 360 sosu-assistenter i Esbjerg.  - Man får en baggrund, så man kan reflektere over det, man gør. Man er meget bevidst om, hvad man gør - og man kan især reagere, hvis der sker ting, som kræver en reaktion.   Sosu-assistenternes kompetenceløft dækker dog ikke behovet for de manglende sygeplejersker på plejehjemmene, lyder det fra Dansk Sygeplejeråd. - Det er godt, at man uddanner sosu-assistenter bedre, men det afhjælper ikke problemet helt. Der er behov for, at der er en sygeplejerske i dagligdagen på plejehjemmene og på plejecentrene. Det er også med til at modvirke indlæggelser på sygehusene, siger 1. kredsnæstformand i kreds Syddanmark i Dansk Sygeplejeråd, Line Gessø Hansen. Der arbejdes i øjeblikket på at få indført et eksamensfag, der omhandler medicinhåndtering, på sosu-uddannelsen. ",Mette Meldgaard,Syd- og Sønderjylland,2013-10-06T04:56:37+00:00,https://www.dr.dk/nyheder/regionale/syd/apoteker-klaeder-sosu-assistenter-paa,DR
Fem mænd fængslet i stor narkosag,"Politiet holder kortene tæt til kroppen i stor narkosag, hvor fem mænd blev fængslet.",Tilknytning til lokalområdet Sparsom med detaljer,"Midt- og Vestjyllands Politi arbejder på en større narkosag, hvor seks mænd onsdag blev fremstillet i grundlovsforhør. Sagen drejer sig om handel med narkotika, og fem af de seks mænd skal bag tremmer til den 6. november. Mændene er i alderen 23 til 41 år med tilknytning til lokalområdet. Det oplyser Jørgen Lauritsen, der leder politiets sektion for organiseret kriminalitet. Dagens grundlovsforhør i Herning blev holdt for dobbelt lukkede døre, så derfor er politiet særdeles sparsom med detaljer. Jørgen Lauritsen vil hverken oplyse, om der kan komme flere anholdelser, eller hvor længe politiet har efterforsket sagen.",Pia Stenbæk Nielsen,Midt- og Vestjylland,2013-10-09T13:11:07+00:00,https://www.dr.dk/nyheder/regionale/midtvest/fem-maend-faengslet-i-stor-narkosag,DR
Stormberedskab: Skibe går i ly i havnen,Esbjerg Havn har iværksæt et stormberedskab.,Stormberedskab,"Skibene har lagt sig ind i havnen for på den måde at være beskyttede mod det kommende stormvejr. Det fortæller DRs reporter ved Esbjerg Havn Mark Gundelund. - Det er simpelthen for at komme væk fra den storm, der kommer senere, fortæller Mark Gundelund. - I havnen har de rullet deres stormberedskab ud. Det betyder blandt andet, at der senere i dag bliver slukket for strømmen her på havnen, fortæller DRs reporter. Men på havnen forbereder man sig ikke blot til vands. - Derudover er mange af dem, der har biler, der er parkeret hernede, blevet opfordret til at få deres biler væk senere på dagen, når stormen tager til, fordi de regner med oversvømmelser hernede, siger Mark Gundelund. - På trods af det, så fortæller havnedirektøren, at det altså ikke er noget, de ikke har prøvet før. De er vant til det, de er klar på det, siger Mark Gundelund.",Sune Gudmann Christiani,Indland,2013-10-28T08:46:00+00:00,https://www.dr.dk/nyheder/indland/stormberedskab-skibe-gaar-i-ly-i-havnen,DR
CHAT Stil dit sprøgsmål til Jesper Theilgaard,,,,Charlotte Persøe,,,https://www.dr.dk/nyheder/chat-stil-dit-sproegsmaal-til-jesper-theilgaard,DR
Dokumentarchef om skjult kamera: Ikke andre muligheder,"Brugen af skattely er en af de væsentligste problemstillinger, man kan sætte fokus på, siger DR's dokumentarchef, der ikke mener, at den kunne være dokumenteret uden skjult kamera. ",Varsom med at bruge skjult kamera Problemstilling vedrører hele samfundet,"Den problemstilling, DR dokumenterer i dokumentarserien I Skattely, er så væsentlig, at de journalistiske arbejdsmetoder, der er benyttet, har været nødvendige. Det siger DR's dokumentarchef, Steen Jensen, efter at første afsnit af serien blev vist mandag aften. I skattelysætter fokus på, hvor let man kan få hjælp til at snyde skattemyndighederne. I første udsendelse havde en DR-journalist under dække af at være forretningsmand filmet skatterådgivere med skjult kamera, mens de rådgav ham om, hvordan han kunne undgå at betale skat i Danmark. - Vi har vurderet, at vi ikke kan dokumentere det på anden måde, for den rådgivning, der foregår mellem skatterådgiverne og deres kunder, foregår i lukkede rum. Den foregår ikke i rum, hvor offentligheden har adgang og kan følge med, siger Steen Jensen til DR Nyheder. - Når vi kontakter de her rådgivningsfirmaer åbent som DR-journalister, og spørger, om de rådgiver om denne her slags ting, så er svaret nej. Når vi så opsøger dem under dække af, at være forretningsmand, så er rådgivningen en helt anden, siger han. Dokumentarchefen understreger dog, at man generelt er ""uhyre varsom"" med at bruge metoder som at give journalisten en fiktiv identitet og bruge skjult kamera. - Vi gør det, hvis det er sådan, at det, vi skal dokumentere, er af stor og væsentlig interesse, og hvis vi ikke kan dokumentere det på anden måde, siger Steen Jensen. Han afviser, at DR-journalisten under dække af at være forretningsmand direkte har bedt om hjælp til at snyde skattemyndighederne, når han har sagt til rådgiverne, at han gerne ville have sine penge ""til at række længst muligt."" - Jeg synes, det er et meget åbent spørgsmål, hvordan skal vi indrette os skattemæssigt? Vi beder ikke om råd til at snyde, og det vil være frit for skatterådgiveren at sige, at de danske skatteregler er sådan og sådan, og du skal betale indkomstskat af det og selskabsskat af det, siger Steen Jensen. Han er overrasket over, hvad DR Dokumentar med arbejdsmetoderne er nået frem til: Nemlig at dokumentere, hvor hurtigt, hvor nemt og i hvilket omfang man kan få rådgivning om at sætte penge i skattely. - Det er en problemstilling, der vedrører hele samfundet, og som har været øverst på den politiske dagsorden både herhjemme og internationalt gennem de sidste par år. Når det er væsentligt, er det fordi, at det antal milliarder, der forsvinder ud af samfundskagen, er kolossal, siger Steen Jensen. Første af i alt fire afsnit af dokumentarserien I Skattely blev vist mandag aften. Du kan se udsendelsen her. Ved du noget om skjlute penge i skattely? Skriv til os på slar@dr.dk.",Laura Juul,Penge,2013-10-22T10:10:00+00:00,https://www.dr.dk/nyheder/penge/dokumentarchef-om-skjult-kamera-ikke-andre-muligheder,DR
Kamp om østjyske togforbindelser,"Horsens-politikere mistænker borgmestre fra trekantsområdet for at ""flytte aben"" fra Vejle til Horsens.",,"Politikere i Horsens mistænker kolleger fra trekantsområdet for at forsøge at fjerne en del af togforbindelserne fra Horsens. Mistanken er opstået i forbindelse med, at borgmestre fra trekantsområdet kæmper for at undgå en ny bro over Vejle Fjord, fordi den vil afskære Vejle fra hovedbane-nettet. I den forbindelse har borgmestrene peget på, at regeringen kunne føre nogle tog i en forbindelse uden om Horsens for at spare et par minutters køretid, og det undrer byrådsmedlem Paw Amdisen fra Horsens. - Det virker som et forsøg på at flytte aben fra Vejle til Horsens, og det vil jeg bede om at få undersøgt nærmere, siger SF-politikeren.  ",Johannes Reimer,Østjylland,2013-10-05T09:42:36+00:00,https://www.dr.dk/nyheder/regionale/oestjylland/kamp-om-oestjyske-togforbindelser,DR
På vej mod topformen,Aalborgsvømmeren Mie Østergaard Nielsen imponerer.,,,Niels Kjeldsen,Nordjylland,2013-10-14T12:57:23+00:00,https://www.dr.dk/nyheder/regionale/nordjylland/paa-vej-mod-topformen,DR
Topterrorist fra al-Qaeda nægter sig skyldig,"Abu Anas al-Liby, der er mistænkt for at have stå bag angreb på amerikanske ambassader, nægter sig skyldig.",Måske afhørt på skib Skal for retten,"Den tilfangetagede ledende al-Qaeda-figur Abu Anas al-Liby erklærer sig ved retten i New York ikke-skyldig i terrorisme. Han er anklaget for at have haft en afgørende rolle under al-Qaedas angreb på de amerikanske ambassader i Kenya og Tanzania i 1998, og som kostede over 220 mennesker livet. Ved tirsdagens retsmøde mødte al-Liby op iført et par løse hvide bukser og en sort t-shirt med hænderne låst i håndjern bag på ryggen. Retssalen var tæt pakket med journalister og myndighedspersoner, rapporterer Reuters. 49-årige Abu Anas al-Liby blev pågrebet og anholdt i Tripoli i Libyen af Navy Seals, USAs elitestyrke, under en hemmelig operation lørdag den 5. oktober. Siden sin tilfangetagelse menes det, at Abu Anas al-Liby har været tilbageholdt og afhørt på et amerikansk krigsskib i Middelhavet. Mandag ankom han så til USA. Abu Anas al-Liby figurerer på FBIs liste over de mest eftersøgte terrorister, den såkaldte most wanted list, og der hænger en dusør på fem millioner dollar over hovedet på ham. CNN kalder ham en nøglespiller for al-Qaedas aktiviteter i Nordafrika og mener, at tilfangetagelsen af Anas al-Liby var et væsentligt skridt i terrorbekæmpelsen. USAs præsident, Barack Obama, sagde i sidste uge, at Abu Anas al-Liby har planlagt og hjulpet med at udføre et plot, der dræbte hundredvis af mennesker, heriblandt en hel masse amerikanere. - Vi har stærke beviser for det. Og han vil blive bragt for retten, sagde præsidenten. /ritzau/Reuters",,Udland,2013-10-15T17:42:00+00:00,https://www.dr.dk/nyheder/udland/topterrorist-fra-al-qaeda-naegter-sig-skyldig,DR
Bornholms Politi på charmeoffensiv,Alle sejl er sat til for at tiltrække nye betjente til Bornholms Politi.,Alvorlig mangel på betjente,"Politimænd og sygeplejersker finder ofte sammen - og nu skal de sammen finde Bornholm. Det er i korte træk tanken bag et nyt rekrutteringssamarbejde mellem Bornholms Politi, hospitalet og regionskommunen, og der er noget der tyder på, at indsatsen virker. I hvert fald kan politiet allerede nu berette, at kampagnen har lokket det første - helt rigtige par - til forsamtale på Bornholm. Det fortæller administrationschef ved Bornholms Politi, Martin Graversen: - I sidste uge fik vi det første par på besøg. Vi talte med betjenten, og hans kæreste kom til møde på hospitalet, fortæller en tilfreds Martin Graversen. I dag mangler der mellem fem og ti betjente på politigården i Rønne, og det vil kun blive værre i de kommende år, hvor en aldrende politistyrke skal pensioneres, så det lokale politi har sat alle sejl til for at tiltrække nye betjente til øen, fortæller administrationschefen: - I dag er vi afhængige af Københavns Politi, som leverer assistancefolk til os, og derfra har vi også fået et løfte om, at de vil holde øje med politifolk, der har sygeplejerkærester, og at de vil forrang, når de udvælger folk, der skal sendes til Bornholm, siger Martin Graversen.",Knud Emil Thovtrup,Bornholm,2013-10-01T04:07:27+00:00,https://www.dr.dk/nyheder/regionale/bornholm/bornholms-politi-paa-charmeoffensiv,DR
Undersøgelse: Hver fjerde sygeplejerske begår fejl på patienter,"Sygeplejerske Karen Lintrup glemte at give sukkersygepatient insulin. Vi har for travlt, siger hun.",Hver fjerde sygeplejerske indrømmer fejl hvert år Sygeplejerske: Vi har for travlt Fordobling i antallet af fejl på et år,"Travlhed, tidskrævende patienter og for mange opgaver. Det er nogle af de vilkår som hjemmesygeplejersker og sosu-assistenterne i landets kommuner kæmper med. Og det koster i plejen af patienterne. Hvert år bliver over 1.000 udsat for mulig livsfarlig fejlbehandling. I en ny analyse lavet af Dansk Sygeplejeråd blandt 400 kommunale sygeplejesker svarer hver fjerde, at de har lavet en såkaldt 'utilsigtet hændelse' indenfor det seneste år. Udtrykket 'utilsigtet hændelse' gemmer sig deciderede fejl i behandlingen fra personalets side, som ikke skyldtes patientens sygdom, og som enten er skadevoldende eller kunne have været skadevoldende. En af dem, der har prøvet at melde en utilsigtet hændelse, er sygeplejerske Karen Lintrup fra Herning Kommune. For få dage siden glemte hun at give en sukkersygepatient livsvigtig insulin. - Der kan ske fejl, fordi det skal gå så forbistret hurtigt, siger hun til DR Nyheder Heldigvis fik hændelsen ikke yderligere konsekvenser. - Men det skete og det er det, der er det grimme. Og den fornemmelse du får i maven, det er så ubehageligt. Fra 2011 til 2012 er der sket mere end en fordobling i antallet af 'utilsigtede hændelser', der bliver indberettet i kommunerne. Ifølge Dansk Sygeplejeråd skyldes det bl.a., at svære patienter udskrives for tidligt fra sygehuset. Det betyder, at kommunens plejepersonale skal bruge ekstra lang tid på hver patient, og må løbe ekstra stærkt. Derfor skal der også gøres noget ved arbejdspresset, mener sygeplejeske Karen Lintrup. - Det er borgerne i sidste ende, det går ud over, siger hun. Har du oplevet at blive fejlbehandlet af din kommunale sygeplejerske eller sundhedshjælper? Så skriv til DR Nyheder på hospital@dr.dk og fortæl din historie.",Karsten Østergaard Nielsen og Niels Jacob Schøtt,Indland,2013-11-01T08:50:00+00:00,https://www.dr.dk/nyheder/indland/undersoegelse-hver-fjerde-sygeplejerske-begaar-fejl-paa-patienter,DR
Sygeplejersker får ny formand,Sygeplejerskerne i Region Midtjylland har sagt farvel til Else Kayser ,,"17.000 sygeplejersker i Region Midtjylland får ny formand. Efter 16 år på posten afløses Else Kayser af Anja Laursen. Hun har de sidste fire år været 1. næstformand  i Dansk Sygeplejeråds Kreds Midtjylland. Den ny formand er bl.a. optaget af, hvordan sygeplejerskers pressede arbejdsmiljø kan forbedres, så kvaliteten i sygeplejen kan opretholdes. Hun finder det også vigtigt at arbejde for øget lighed i sundhed.",Lars Schelde,Midt- og Vestjylland,2013-11-13T17:24:48+00:00,https://www.dr.dk/nyheder/regionale/midtvest/sygeplejersker-faar-ny-formand,DR
98.000 fejl rammer patienter hvert år,"På bare ét år er antallet af livstruende fejl i behandlingen af patienter i kommunerne fordoblet. Vi modtager for syge patienter, siger Dansk Sygeplejeråd.",268 patienter fejlbehandles hver dag Syge patienter udskrives for tidligt Sygeplejersker løber for stærkt Patienter udskrives efter fire dage,"De seneste dage har DR Nyheder fortalt historie på historie om livstruende fejl på landets sygehuse, men det er langt fra det eneste sted, hvor syge danskere bliver fejlbehandlet. Også ude i kommunerne sker der hvert år tusindvis af fejl, som kan være livstruende for patienterne. I 2011 blev der indberettet 44.000 såkaldt 'utilsigtede hændelser' i kommunerne, hvor patienters helbred kom i fare på grund af fejl fra personalet. Sidste år var det tal steget til 98.000 - altså en fordobling i antallet af indberettede behandlingsfejl på bare ét år. Det svarer til, at syge danskere hver eneste dag udsættes for mere end 268 fejl i behandlingen af de selvsamme mennesker, der skulle passe på dem. Af de 268 fejl vurderes mindst fire daglige fejl at være direkte livstruende eller farlige. Dermed begår landets kommunale sygeplejersker dobbelt så mange fejl, som der bliver begået på landets sygehuse. Ifølge Dansk Sygeplejeråd skyldes den eksplosive udvikling, at syge patienter sendes for tidligt hjem fra hospitalerne. - Det er mange typer patienter, som kommer hjem med store sår, som skal behandles og plejes, siger formand for Dansk Sygeplejeråd, Grethe Christensen. Det betyder, at sygeplejerskerne i kommunerne har fået mere travlt, da de mange patienter kræver meget mere pleje nu end de gjorde før. Samtidig er der ikke kommet ekstra personale, og det betyder at sygeplejerskerne skal løbe ekstra stærkt. - Vi kan se, at sygeplejerskerne ude i kommunerne har et voldsomt højt arbejdspres og at fejlene helt naturligt kommer i forlængelse af det. I 1930 var en gennemsnitspatient på de danske sygehuse indlagt i en måned. Nu til dags ryger patienterne i gennemsnit ud efter fire dage på hospitalet. Det gør Danmark til et af de lande i Europa, hvor sygehuspatienter udskrives hurtigst. Har du oplevet at blive fejlbehandlet af din kommunale sygeplejerske eller sundhedshjælper? Så skriv til DR Nyheder på hospital@dr.dk og fortæl din historie.",Karsten Østergaard Nielsen og Niels Jacob Schøtt,Indland,2013-11-01T16:14:00+00:00,https://www.dr.dk/nyheder/indland/98000-fejl-rammer-patienter-hvert-aar,DR
KL: Bedre sygeplejersker skal udrydde patientfejl,"Der skal flere specialiserede sygeplejersker ud i kommunerne for at forhindre de mange fejl i patientbehandling, siger KLs sundhedsformand.",Kommunale sygeplejersker skal have specialviden Ansætter allerede flere Skal gives plads til at færdiggøre arbejdet,"98.000. Så mange fejl begår kommunale sygeplejersker og plejepersonale hvert år i deres behandling af patienterne. Det skal der nu gøres noget ved, siger formand for KL's social- og sundhedsudvalg, Anny Winther. - Vi får flere og flere komplekse opgaver, fordi patienterne bliver hurtigt udskrevet fra sygehusene. Man er færdigbehandlet, men man er ikke rask. Derfor kræver det, at vi hele tiden tænker på, at få højnet vores kompetenceniveau i kommunerne, når det gælder sundhedsområdet, siger hun til DR Nyheder. Løsningen skal findes i at ansætte flere sygeplejersker med specialviden indenfor de områder, hvor der ofte bliver begået fejl for at modvirke problemet. - Det kan være medicinhåndtering, sårbehandling, inkontinens og demens, men også nogen af de andre områder, hvor vi har specialsygeplejersker, siger Anny Winther. I forvejen forsøger kommunerne at imødekomme problemet med svære patienter ved at oprette såkaldte akutpladser. - Det er til de patienter, der er allerdårligst - og ikke umiddelbart kan gå direkte fra en hospitalsseng og hjem og være helt alene. Derfor bliver der også ansat flere sygeplejersker, der skal tage sig af de akutafsnit, vi har i de enkelte kommuner. Men for at sygeplejerskerne, der møder patienterne i det daglige arbejde ude i kommunerne, ikke skal føle sig for pressede af de mange nye og sværere patienter, skal ledelsen også tage arbejdspresset alvorligt. - Det kan være en sygeplejerske, der er i gang med at dosere medicin til alle de borgere, der er på plejecenter. Der skal ledelsen sætte fokus på, at vedkommende ikke bliver forstyrret, når hun er i gang med at fordele i de små glas og bakker, der skal deles ud ved et senere tidspunkt. Har du oplevet at blive fejlbehandlet af din kommunale sygeplejerske eller sundhedshjælper? Så skriv til DR Nyheder på hospital@dr.dk og fortæl din historie.",Karsten Østergaard Nielsen og Niels Jacob Schøtt,Indland,2013-11-02T09:54:00+00:00,https://www.dr.dk/nyheder/indland/kl-bedre-sygeplejersker-skal-udrydde-patientfejl,DR
Et godt og anderledes tilbud - dog vist ikke til at tage med hjem.,,,,Morten Top,,2013-11-08 00:00:00,https://www.dr.dk/nyheder/tema/bogforum2013/galleri/2013/11/08/095727.htm?focusId=3052887,DR
FAKTA: Her er forløbet om finansloven,Regeringens samtaler med Enhedslisten gik flere gange i hårdknude. Og til sidst endte det med en blå finanslov,,"Det så i lang tid ud til, at finansloven for 2014 blev et anliggende mellem regeringen og Enhedslisten. Men forhandlingerne gik i hårdknude og en aftale med Venstre og De Konservative blev i stedet en realitet. Få et indblik i forløbet her: * 27. august: Regeringen fremlægger sit udspil til en finanslov for 2014 under overskriften Vækst og balance. * 27. august: Velfærden skal forbedres, og regeringen skal skaffe flere i arbejde, hvis Enhedslisten skal stemme for finansloven, fastslår finansordfører Frank Aaen (EL). Han er åben for, at Enhedslisten kan vende tommelfingeren nedad og stemme imod finanslovforslaget eller undlade at stemme. * 29. oktober: Efter fire møder på fem dage, er der ikke store fremskridt i forhandlingerne, siger Enhedslistens politiske ordfører, Johanne Schmidt-Nielsen. * 3. november: Forhandlinger mellem regeringen og Enhedslisten ender i hårdknude, og der bliver ikke aftalt nye møder med det samme. Enhedslisten holder fast i krav om minimumstandarder for plejen af landets ældre: De ældre skal have ret til et bad to gange om ugen, rengøring hver anden uge, en årlig hovedrengøring samt ledsagede gåture i det fri. * 9. - 10. november: Regeringen og Enhedslisten forhandler om finansloven uden at nå til enighed. Herefter står forhandlingerne stille i 11 dage på grund af kommunalvalget. Det var i første omgang ellers meldingen, at en aftale skulle være i hus inden kommunalvalget 19. november. * 20. november: Finansminister Bjarne Corydon (S) melder ud, at han ønsker finansloven færdigforhandlet senest søndag den 24. november. * 24. november: Forhandlinger ender uden resultat. * 25. november: Regeringen vækker stor opsigt ved helt usædvanligt at gå ud og præsentere alle dele af regeringens udkast til en aftale om finansloven. Det fremgår, at regeringen har tilbudt Enhedslisten én milliard kroner årligt til et permanent løft af ældreplejen. Ifølge regeringen er beløbet tilstrækkeligt til, at Enhedslisten kan få indfriet ønsket om at sikre ældre bad to gange om ugen. Enhedslisten afviser udspillet. * 25. november: Enhedslisten og regeringen når ikke til enighed om en aftale. Johanne Schmidt-Nielsen siger dog, at parterne vil forsætte forhandlingerne den følgende dag. * 26. november: Venstre bliver indkaldt til forhandlinger med regeringen om finanslovaftalen. Senere på dagen møder også De Konservative op. * 26. november: Regeringen indgår en finanslovaftale med Venstre og De Konservative. /ritzau/",Ritzau,Politik,2013-11-27T05:36:05+00:00,https://www.dr.dk/nyheder/politik/fakta-her-er-forloebet-om-finansloven,DR
BILLEDSERIE SKAT opdager stor hash-indsmugling,,,,Morten Top,,2013-11-26 00:00:00,https://www.dr.dk/nyheder/billedserie-skat-opdager-stor-hash-indsmugling,DR
Hver fjerde kandidat vil lukke regionen,Region Nordjylland bør nedlægges. Det er holdningen hos hver fjerde kandidat på stemmesedlen.,DF: Staten skal overtage hospitalerne 10 milliarder bør bruges effektivt Radikale: Giv regionerne flere opgaver,"Region Nordjylland bør nedlægges, og opgaverne fordeles til staten og de enkelte kommuner. Det er holdningen hos hver fjerde kandidat på den lysegule stemmeseddel til det ny regionsrådet. Det viser en rundspørge, foretaget af DR Analyse blandt samtlige kandidater til regionsråds-valget. Blandt modstanderne af regionerne er Vivi Jensen fra Hjørring, der stiller op for Dansk Folkeparti. - Pengene kan bruges langt bedre, hvis staten overtager hospitalsvæsenerne, og hvis kommunerne tager noget af det andet, siger Vivi Jensen. Samme holdning findes i dele af Konservative. - For mig handler det primært om det fordyrende led, men også om at gøre det lettere for borgerne at blive serviceret, mener Søren Brink, der i dag er byrådsmedlem i Jammerbugt Kommune. Region Nordjylland forvalter i år et budget på omkring 10 milliarder kroner og generelt svarer 25 ud af 100 kandidater, at de penge kan bruges langt mere effektivt. 15 procent af de spurgte er i tvivl om rådets fremtid, mens 59 procent taler varmt for at bevare Region Nordjylland. - Staten er for langt væk, og de kan ikke have kontrol med hvad der foregår i det lokale sygehusvæsen, og samtidig er kommunerne for små til at overtage flere opgaver, mener Ninni Lodahl Gjessing fra de Radikale venstre. Hun har siddet i regionsrådet i de seneste fire år, og er bange for at ekspertise vil gå tabt, hvis kommuerne skal overtage flere opgaver fra regionen. Dermed er hun en af 56 procent af de spurgte kandidater, der ønsker, at regionen får endnu flere opgaver fra kommunerne. #kv13 #kvnord #rvnord",Bendt Godtberg,KV13,2013-11-15T13:16:00+00:00,https://www.dr.dk/nyheder/politik/valg/kv13/hver-fjerde-kandidat-vil-lukke-regionen,DR
Fængslet for grov vold,En 21-årig mænd er fængslet for grov vold mod en 19-årig pige.,,"I dag blev en 21-årig mand varetægtsfænglset i fire uger, for grov vold mod en 19-årig pige ved Grindsted. Hvad der præcist er sket er stadig usikkert, men politiet understreger, at der ikke er tale om et forsøg på voldtægt. Politiet efterlyser nu vidner i sagen, og de vil i særdeleshed gerne i kontakt med en mand, som måske har overværet overfaldet. Og du kan kontakte lokalpolitiet i Billund på telefonnummer 114, hvis du har nogle oplysninger.",Fie Skjoldhof,Trekantområdet,2013-11-05T16:22:23+00:00,https://www.dr.dk/nyheder/regionale/trekanten/faengslet-grov-vold,DR
Klagede over anholdelse - fik delvis af ret af politiklagemyndigheden,"Den Uafhængige Politiklagemyndighed - DUP - har netop undersøgt, om politiet handlede rigtigt, da de i sommer fastholdt en unge horsensianer i forbindelse med en anholdelse.",God og klar optagelse Delvis medhold,"Det var en god ide, da den 19 årige Stefan Muthia fra Horsens' venner filmede hans anholdelse i sommer. Den Uafhængige Politiklagemyndighed - DUP - har netop undersøgt, om politiet handlede rigtigt, da de fastholdt den unge horsensianer. Og videoen viste sig at være et stærkt bevismateriale - fortæller direktør for DUP Kirsten Dyrman. - Det er en god og klar optagelse, hvor man efter vores optagelse kan se og høre, hvad der foregik, så derfor er videoen et vigtigt bevis i den her sag. Stefan Muthia havde sammen med sin advokat klaget over politiets behandling, og nu har DUP så givet ham medhold i et af klagepunkterne. - Det er den del af episoden, som vedrører den del, hvor den unge mand er lagt i håndjern og hvor han bliver presset op mod patruljevognen. Her siger vi, at han var ganske rolig, at og at der ikke var grund til at bruge magt i form af at skubbe ham hårdt ind i bilen, siger Kirsten Dyrman. Men det var OK, da politiet lagde ham på jorden og gav ham håndjern på og da de tog fat i hans kæbe i fem sekunder, mener Kirsten Dyman. Stefan Muthias advokat, Mette Grith Stage mener, at hendes klient er blevet udsat for unødig magtanvendelse på flere punkter. - Men DUP har altså vurderet, at han selv sætter sig til modværge, og så må vi bare konstatere, at vi må være tilfredse med, at  DUP I hvert fald i et af punkterne giver os ret i, at politiet har overtrådt deres beføjelser.",Camilla Nielsen,Østjylland,2013-11-05T10:23:54+00:00,https://www.dr.dk/nyheder/regionale/oestjylland/klagede-over-anholdelse-fik-delvis-af-ret-af-politiklagemyndigheden,DR
SE DE SMUKKE BILLEDER: Kom med til dansebiennale i Colombia,,,,Kasper Madsbøll Christensen,,2013-11-07 00:00:00,https://www.dr.dk/nyheder/se-de-smukke-billeder-kom-med-til-dansebiennale-i-colombia,DR
23 dræbt og 147 såret ved eksplosioner i Beirut,"To eksplosioner, der øjensynlig var rettet mod Irans ambassade i Libanon, har dræbt mindst 23 i Beirut.",Eksplosioner med få minutters mellemrum,"To eksplosioner har tirsdag dræbt mindst 23 personer og såret mindst 146 i Beirut, siger højtstående sikkerhedskilder i den libanesiske hovedstad. Optagelser fra sikkerhedskameraer viser, at en selvmordsbomber og en bilbombe blev bragt til eksplosion nær den iranske ambassade, siger højtstående libanesiske embedsmænd. Eksplosionerne var øjensynlig rettet mod ambassaden, hvor den iranske kulturattaché var blandt de dræbte. Han var på vej ind på ambassaden, da bomberne eksploderede. Det øvrige personale på den iranske ambassade kom ikke noget til, siger den iranske ambassadør, Ghazanfar Rokn-Abadi. Bomberne forårsagede omfattende ødelæggelser - blandt andet på seks bygninger. En AFP-korrespondent beskriver blod og glasskår spredt ud over en gade, efter at facaderne på bygninger over for den iranske ambassade blev ødelagt. - Alle kolleger inde i ambassaden er uskadte, sige han til nyhedsbureauet Mehr. Libanesiske tv-stationer siger, at eksplosionerne skete med få minutters mellemrum. Libanesiske medier viser gruopvækkende optagelser af sårede, der bliver båret væk fra eksplosionsstedet, som ligger i et område, der kontrolleres af den shiamuslimske Hizbollah-milits. Syriens regering tager kraftigt afstand fra angrebet. Libanons sundhedsminister, Ali Hassan Khalil, siger, at antallet af dræbte og sårede formentlig vil stige. Der er ingen oplysninger om, hvem der står bag eksplosionerne, men syriske oprørere har gentagne gange truet med at angribe præsident Bashar al-Assads allierede i Libanon. En række bombeeksplosioner har rystet Beirut i den seneste tid. Sunnimuslimske oprørere tæt på al-Qaeda har gentagne gange truet med at ramme Iran på grund af landets engagement i Syrien og dets støtte til Hizbollah. En kilde siger, at bragene var forårsaget af to raketter, som blev affyret i et område i den sydlige del af byen. Andre kilder siger, at mindst en af eksplosionerne var en bilbombe. Libanon er præget af stærke spændinger mellem anti-syriske og prosyriske grupper. Den libanesiske milits Hizbollah har netop gentaget, at den støtter Syriens regime omkring præsident Bashar al-Assad. - Vi har sagt mange gange, at tilstedeværelsen af vores soldater på syrisk jord handler om at forsvare Syrien, sagde Hizbollah-lederen, Hassan Nasrallah, i en tale for få dage siden i Beirut. Hizbollah har udkæmpet større kampe på vegne af præsident Bashar al-Assad, særligt i de vestlige dele af landet og på grænsen til Libanon. Den shiamuslimske milits har i årevis været Israels ærkefjende. /ritzau/AFP Se en video af ødelæggelserne efter eksplosionerne. Klik på play.",,Udland,2013-11-19T08:49:00+00:00,https://www.dr.dk/nyheder/udland/23-draebt-og-147-saaret-ved-eksplosioner-i-beirut,DR
Her er Jyske Banks forslag til DR's fiktive forretningsmand,Jyske Bank foreslår blandt andet DR's fiktive forretningsmand at flytte til England og oprette selskab i Gibraltar. Se klip fra udsendelsen her.,,"Da DR's journalist under dække af at være forretningsmand opsøger Jyske Bank i Schweiz for at få rådgivning om salget af en app, foreslår bankens rådgiver blandt andet, at han flytter til England og opretter selskab i Gibraltar. Se bankens forslag her:",,Penge,2013-11-04T17:10:00+00:00,https://www.dr.dk/nyheder/penge/her-er-jyske-banks-forslag-til-drs-fiktive-forretningsmand,DR
Kæmpe vandpytter pga stoppede kloakker,"Blade stopper kloakristene til, og morgenens store regnskyl kan ikke løbe væk.",,"Kombinationen af løvfald som følge af stormen og den kraftige regn, der skyllede hen over Østjylland i formiddag har skabt gigantiske vandpytter flere steder i regionen. Bladene stopper kloakristene til, og så samler regnvandet sig på kørebanen. I Aarhus er der store vandpytter flere steder i midtbyen og eksempelvis under baneoverførslen på Ringvejen. - Vi har folk ude og rense ristene, men vi kan ikke nå rundt til alle dele af byen, siger funktionschef i Veje og Trafik i Aarhus Jens Bruun Jensen. Han opfordrer borgere, der støder på store vandpytter på byens knapt så trafikerede villaveje, til selv at fjerne eventuelle blade.",Lillian Knudsen,Østjylland,2013-11-01T11:57:50+00:00,https://www.dr.dk/nyheder/regionale/oestjylland/kaempe-vandpytter-pga-stoppede-kloakker,DR
Maskerede mænd angriber valgsted i Kosovo med tåregas,Søndagens lokalvalg i Kosovo skulle vise forbedret integration mellem albanere og serbere.,,"Under et lokalvalg i Kosovo søndag brød maskerede mænd ind i et valgsted i byen Mitrovica, hvor de spredte tåregas og smadrede stemmeurnerne. Lokalvalget, hvor 1,7 millioner stemmeberettigede vælger borgmestre til en række byer, bliver nøje fulgt af EU. EU håber, at valget vil vise, at det er gået fremad med integrationen mellem serbere og albanere. Sveti Sava-skolen, hvor angrebet skete, huser omkring halvdelen af stemmeurnerne på den serbiske side af den etnisk-delte by. Valgtilforordnede, blandt disse medlemmer af Organisationen for Sikkerhed og Samarbejde i Europa (OSCE), flygtede, og politiet har afspærret området. EU mæglede i april en aftale mellem Kosovo og Serbien. Aftalen mellem parterne har sikret Serbien grønt lys til at indlede en proces mod at opnå medlemskab af EU. Flere end 5000 politifolk er sendt på gaden landet over for at sørge for en sikker afvikling af valgprocessen. /ritzau/",,Udland,2013-11-03T17:39:00+00:00,https://www.dr.dk/nyheder/udland/maskerede-maend-angriber-valgsted-i-kosovo-med-taaregas,DR
Vestagers hold: To er gået - en har fået næse,"De Radikale ministre har ikke været alt for heldige. Uffe Elbæk gik sidste år, nu går Christian Friis Bach. ",For lidt kontrol med møder En næse for solceller Kritik for et uprøvet hold,"Har solceller, en klimaorganisation og en gøglerskole noget til fælles? Ja, for alle tre ting har spændt ben for regeringens ministre. Og alle tre gange på den radikale leder Margrethe Vestagers hold. For når udviklingsminister Christian Friis Bach (R) angiveligt træder tilbage som minister torsdag, så er han den anden radikale minister, der må smutte fra en ministertaburet under denne regering. For godt et år siden var den den daværende radikale politiker Uffe Elbæk, der trak sig som kulturminister efter et massivt pres fra oppositionspartierne. Uffe Elbæk kom ud i et politisk - og personligt - stormvejr sidste efterår, da han blev kritiseret for at have afholdt en række dyre arrangementer på gøglerskolen AFUK, hvor hans mand var ansat som sekretær. Uffe Elbæk har selv tidligere siddet i bestyrelsen samme sted. Senere slog en rapport fra Rigsrevisionen dog fast, at Elbæk ikke var inhabel, men at Kulturministeriet ikke havde haft god nok kontrol med deres mødeudgifter. Uffe Elbæk har siden forladt De Radikale og er blevet løsgænger i Folketinget. Helt så galt er det ikke gået for klimaminister Martin Lidegaard (R). Men i sommer fik ministeren, som er udpeget til minister uden at sidde i Folketinget, en såkaldt næse. Den fik han for sin rolle i solcellesagen, hvor han blandt andet er kritiseret for ikke at have fortalt Folketinget om problemerne i solcelleloven. Her har Martin Lidegaard erkendt, at han har været bekendt med et notat, der beskriver problemerne i loven, inden den blev vedtaget. Men han orienterede ikke Folketinget om det. Lidegaard har tidligere forklaret, at han var 'uopmærksom' på, at der var tale om et hul i loven. Derfor har han heller ikke orienteret forligskredsen, lød ministerens argumentation. LÆS OGSÅ: Minister står til næse i solcellesag Da regeringens partileder med statsminister Helle Thorning-Schmidt (S) i spidsen satte ministerholdet tilbage i september 2011, var der kritik af, at ministerholdet var for ungt og for uprøvet. Dengang havde kun Margrethe Vestager og daværende trafikminister Henrik Dam Kristensen (S) tidligere været minister. Uffe Elbæk blev minister samtidig med, at han blev valgt til Folketinget første gang, Martin Lidegaard blev hentet ind som minister fra en direktørpost i den grønne tænketank CONCITO - dog med en folketingsfortid bag sig, mens Christian Friis Bach også var helt ny i Folketinget i september 2011.",Mette Mayli Albæk,Politik,2013-11-21T08:27:00+00:00,https://www.dr.dk/nyheder/politik/vestagers-hold-er-gaaet-en-har-faaet-naese,DR
Valgbus henter flere stemmer hjem,Den kommunale valgbus hentede igen i dag stemmer hjem.,,"Den kommunale valgbus blev i dag benyttet af 71 bornholmere, oplyser borgmester Winni Grosbøll (A). Sammenlignet med lignende eksempler ovre er det faktisk et højt antal brevstemmer. For eksempel lykkedes det kun Aabenraa Kommune at få 24 til at stemme i deres valgbus i går, da den besøgte fire uddannelsesinstitutioner i den sønderjyske kommune, oplyser dagbladet Jydske Vestkysten. Den bornholmske valgbus kørte i dag rundt i Rønne og besøgte Store Torv, Campus Bornholm, Sandemandsvej, Midtpunktet, Sct. Mortensgade og Kommandanthøjen.",Knud Emil Thovtrup,KV13,2013-11-06T16:20:00+00:00,https://www.dr.dk/nyheder/politik/valg/kv13/valgbus-henter-flere-stemmer-hjem,DR
Et godt og anderledes tilbud - dog vist ikke til at tage med hjem.,,,,Morten Top,,2013-11-08 00:00:00,https://www.dr.dk/nyheder/tema/bogforum2013/galleri/2013/11/08/095727.htm?focusId=4182573,DR
"Dørene er lige slået op. De første gæster har indtaget gangene, og de sidste bogstabler rulles på plads.",,,,Morten Top,,2013-11-08 00:00:00,https://www.dr.dk/nyheder/tema/bogforum2013/galleri/2013/11/08/100324.htm?focusId=3120793,DR
BILLEDSERIE: Sjælden solformørkelse i Kenya,,,,Morten Top,,2013-11-03 00:00:00,https://www.dr.dk/Nyheder/Billedserier/2013/11/03195018.htm?focusId=3078532,DR
"DIN MENING: Er det ok, at sygeplejersker tager vagtlægens telefon?","Er det ok, at det er en sygeplejerske og ikke en vagtlæge, der tager telefonen, når borgere i Region Hovedstaden ringer 1813?",Patientforeninger skeptiske En læge ved siden af,"1. januar skal alle borgere i Region Hovedstaden ringe til 1813, hvis de bliver syge uden for deres egen læges åbningstid og har brug for vagtlæge. Og i den anden ende af røret vil det ikke være en læge, men en sygeplejerske, der møder patienten. I telefonen skal sygeplejersken så give patienten besked om, hvorvidt patienten skal videre til behandling på en akutmodtagelse eller vente til, at de igen kan gå til egen læge. Danske Patienter er skeptiske over for den nye ordning, fordi foreningen sammen med andre patientforeninger mener, at det er gået for stærkt med at prøve det af i en hel region på en gang. - Man skulle have indsamlet erfaringer over et år eller to, inden man gennemfører det her eksperiment, som det i virkeligheden er, siger direktør for Danske Patienter, Morten Freil. Hos Region Hovedstaden understreger direktøren for akutområdet, Freddy Lippert, at der også kommer til at sidde læger på centralen, som sygeplejerskerne kan rådføre sig med: - Lægerne kommer til at sidde lige ved siden af, så hvis sygeplejerskerne er i tvivl kan de snakke med dem, så på den måde bliver det et samarbejde mellem sygeplejersker og læger, siger han. Hvad mener du? Er det i orden, at det er en sygeplejerske, der møder patienten i den anden ende af røret? Eller bør det være en uddannet læge? Del din mening i kommentarfeltet nedenfor.",Louise Damløv,Indland,2013-12-25T08:38:00+00:00,https://www.dr.dk/nyheder/indland/din-mening-er-det-ok-sygeplejersker-tager-vagtlaegens-telefon,DR
Færre sygeplejersker redder sosu-assistenter i Esbjerg,På sydvestjysk Sygehus opkvalificerer man sosu-assistenter til at varetage flere opgaver.,Sosu-assistenter overtager sygeplejeropgaver Sydvestjysk sygehus udvisker faggrænser,"Tendensen med markant færre social- og sundhedsassistenter på de danske sygehuse de seneste år, har talt sit tydelige sprog. Men på Sydvestjysk Sygehus i Esbjerg ser det anderledes ud. Her har udsigten til mangel på erfarne sygeplejersker de kommende år nemlig fået sygehuset til  ikke bare at beholde deres social- og sundhedsassistenter, men også til at forbedre deres kompetencer. - Vi vil gerne have, at vores social- og sunhedsassistenter kan påtage sig de opgaver, der traditionelt set har ligget under sygeplejerskerne. Fordi vi tror, at vi i fremtiden vil have svært ved at rektruttere sygeplejesker i det omfang, vi ønsker, siger lægefaglig administrerende direktør på Sydvestjysk Sygehus, Bjarne Normark Gennem kurser og simpel oplæring på sygehusets forskellige afdelinger kan social- og sunhedsassistenterne derfor nu påtage sig opgaver som at lægge drop og skifte kateter på patienterne, der normalt har været forbeholdt sygeplejeskerne. Og det er en del af en proces, der skal ruste sygehuset fremadrettet. - Det handler i bund og grund om en samlet opgaveportefølje, som vi bare prøver at fordele på anden vis, hvor vi ikke ser så skarp på faggrænserne, som vi måske har gjort tidligere, fortæller Bjarne Normark. Tal fra den kommunale og regionale forskningsenhed, KORA, viser, at der alene i Region Syddanmark er knap 300 færre sosu-assistenter i dag, end der var i 2009. Det svarer til et fald på 16 procent.",Michael Wibe,Syd- og Sønderjylland,2013-12-17T07:10:00+00:00,https://www.dr.dk/nyheder/regionale/syd/faerre-sygeplejersker-redder-sosu-assistenter-i-esbjerg,DR
Grafik om Bodil,,,,Morten Top,,2013-12-04 00:00:00,https://www.dr.dk/nyheder/tema/bodil/grafik/20131205094056.htm?focusId=4070139,DR
Nye stjerner fødes,"Stjernetågen M-78 består af mere end 40 helt unge stjerner, der er i færd med at dannes. ",,"VIDENSKABSBILLEDET Billedet her viser stjernetågen M-78, der befinder sig i stjernebilledet Orion og oplyses af nærliggende stjerner. Tågen, der befinder sig 1600 lysår fra Jorden, består af mere end 40 meget unge stjerner, der stadig er i færd med at blive dannet. For de fotointeresserede, er billedet lavet med ti minutters eksponering på et 15,2 cm refraktor-teleskop på Siding Spring observatoriet i Australien.",Martin Kunzendorf,Viden,2013-12-10T12:49:00+00:00,https://www.dr.dk/nyheder/viden/nye-stjerner-foedes,DR
Kendt professor stemplet som videnskabeligt uredelig,Artikler af professor Bente Klarlund er i dag fundet videnskabeligt uredelige,Reagerede ikke Vildleder læserne Overså billedmanipulation,"Seks artikler af overlæge og professor Bente Klarlund er fundet videnskabeligt uredelige af Udvalgene vedrørende Videnskabelig Uredelighed (UVVU). I en pressemeddelelse fra udvalget er forskeren anonymiseret, men Bente Klarlund bekræfter over for DR Nyheder, at det er hende, der henvises til i sagerne 2 og 3. - UVVU finder, at der i 6 af de 12 artikler er begået videnskabelig uredelighed af den indklagede forsker, skriver udvalget i sin afgørelse. UVVU lægger blandt andet vægt på, at forskeren som ledende forfatter på en artikel var involveret i en beslutning om kun at foretage visse målinger på en udvalgt del af den gruppe, der skulle laves forsøg på. Det fremgår ikke af artiklen, at man har lavet en udvælgelse, derfor finder udvalget, at Klarlund har begået videnskabelig uredelighed ved grov uagtsomhed, idet hun ikke har reageret på de manglende oplysninger om udvælgelsen. Bente Klarlund findes også videnskabeligt uredelig, da udvalget mener, at hun har tilbageholdt oplysninger fra læseren bevidst. - UVVU finder, at der i fem artikler er anvendt materiale, herunder forsøgspersoner, fra tidligere studier, uden at dette anføres i artiklerne, og at det er sket på en måde, der vildleder læserne af artiklerne, skriver udvalget. Forskerens arbejde findes også uredeligt på grund af et forhold vedrørende inddragelse af en ekstra gruppe forsøgspersoner fra et tidligere studie, idet hun ikke har reageret på de manglende oplysninger vedrørende forsøgsprotokollen for gruppen. I afgørelsen skriver udvalget også, at Bente Klarlund var ""sidsteforfatter"" på fire artikler, som også er indklaget for udvalget på grund af billedmanipulation. Forskeren har ifølge udvalget udvist grov uagtsomhed ved at overse manipulationen. - I den pågældende artikel fremstår billedmaterialet meget tydeligt som manipuleret, hvilket den indklagede forsker burde have reageret på ved den gennemlæsning af artiklen, som måtte forventes at have været foretaget, står der i afgørelsen. Artiklerne er skrevet sammen med den skandaleombruste hjerneforsker Milena Penkowa, som er blevet dømt for dokumentfalsk og anmeldt for bedrageri. Hverken Milena Penkowa eller Bente Klarlund vil udtale sig om sagen.",Sune Gudmann Christiani,,2013-12-18T12:24:00+00:00,https://www.dr.dk/nyheder/viden/naturvidenskab/kendt-professor-stemplet-som-videnskabeligt-uredelig,DR
Eksperter: Her er buddet på en ny PET-chef,"En stærk jurist fra Justitsministeriet. Det gætter ekspertene på, er den nye PET-chefs profil.",En afdelingschef i Justitsministeriet Politimæssig erfaring er et plus Mere kontrol med ny chef?,"Tirsdag valgte den nu afgående chef for PET, Jakob Scharf, at trække sig fra sin post per 1. januar næste år. Det sker på baggrund af, flere utilfredse politifolk har kritiseret Jakob Scharf for blandt andet dårlig ledelse og sendt to klager til Rigspolitichefen. Men hvem bliver den nye chef for efterretningstjenesten? Det er et spørgsmål, som rejser sig dagen derpå. Et spørgsmål, DR Nyheder har stillet flere eksperter. - Der er tradition for, at det er en stærk jurist, som kommer fra centraladministrationen, og vedkommende skal helst have siddet i Justitsministeriet, forklarer lektor Flemming Splidsboel, der har forsket i PET. Det er Statsministeriet, der i samråd med Justitsministeriet lige nu sidder og kigger på kandidater til posten. Også den tidligere operative leder af PET, Hans Jørgen Bonnichsen peger på en jurist fa departementerne som det oplagte valg. - Der er tradition for, at det er departementschefen, der finder en person, som pågældende kender og har tillid til, og som vedkommende kender ud og ind, siger Bonnichsen. PET-kender og forfatter, Hans Davidsen-Nielsen mener, at den nye chef vil blive fundet i Justitsministeriet. - Mit bedste bud er, at det bliver en afdelingschef fra Justitsministeriet, men hvem det bliver, ved jeg ikke. Men jeg vil sætte mine penge på en embedsmand derfra, siger han. Jakob Scharf har en baggrund i Justitsministeriet, men han har også siddet som politimester for Rigspolitiets politiafdeling. Og netop en politimæssig erfaring, er også et plus, mener Splidsboel. - Hvis personen oveni har en politimæssig baggrund, som Scharf har, er det en styrke, fordi chefen skal danne bro mellem politimedarbejderne i PET og akademikerne, siger han og forklarer, at der i PET er omkring 40 procent politiansatte, mens lidt over halvdelen har en akademisk baggrund. Selv om der er tradition for, at efterretningschefen bliver fundet i Justitsministeriet, mener Splidsboel også, at det er en mulighed, at han eller hun denne gang kommer fra en stilling i Statsministeriet. - Hvis man synes, at der har været så store problemer nu, at man skal have PET tættere på, så man kan holde mere øje med dem, kan det godt gå i retning af, at man vælger en fra Statsministeriet, siger han. Men selv om buddene er mange, ved ingen hvornår den nye chef bliver udpeget. - Det kan være helt frem til 1. januar, for Scharf sidder jo i stillingen frem til da, siger Hans Davidsen-Nielsen. Ifølge justitsminister Morten Bødskov vil stillingen nu blive slået op.",Louise Damløv,Indland,2013-12-04T07:47:00+00:00,https://www.dr.dk/nyheder/indland/eksperter-her-er-buddet-paa-en-ny-pet-chef,DR
BILLEDSERIE: Villy Søvndal siger farvel og tak til Folketinget,,,,Morten Top,,2013-12-11 00:00:00,https://www.dr.dk/nyheder/billedserie-villy-soevndal-siger-farvel-og-tak-til-folketinget,DR
Over 160 udsatte unge får fritidsjob,Indsatsen kommer fra Ungdommens Uddannelsesvejledning Aarhus-Samsø og er for at nå et mål om at fastholde unge i uddannelse.,Skal fastholdes i uddannelse,"Ungdommens Uddannelsesvejledning Aarhus-Samsø har stor succes med at skaffe fritidsjob til udsatte unge. Siden februar har de fundet arbejde til 166 unge. Afdelingsleder Anders Skov er meget glad for resultatet. Han henfører til, at ud af de seks byer, som har sat gang i denne indsats, der er de rigtig langt og over, hvad de forventede. Indsatsen er for at nå et overdnet mål om at fastholde unge aarhusianere i deres uddannelse. Og det er særligt vigtigt, at udsatte unge får sig et fritidsjob, forklarer Ander Skov. - Mange undersøgelser peger på, at unge, som har haft et fritidsjob, klarer sig bedre i uddannelserne. Der selvfølgelig nogle faglige krav, som et job ikke kan hjælpe så meget med, men personlige og sociale kompetencer kan man tage med sig. Altså sådan noget som at kunne arbejde sammen med andre mennesker og møde til tiden.",Heidi Cecilie Lorvik,Østjylland,2013-12-07T07:44:40+00:00,https://www.dr.dk/nyheder/regionale/oestjylland/over-160-udsatte-unge-faar-fritidsjob,DR
OPGAVE: Kan du illustrere dit online-liv?,"Hvad LIKER du på Facebook, hvor langt løb du, hvem har du TAG'et på dine fotos og hvad registrerede din sove-APP? Vis os hvor du har været henne digitalt i dag.",Den digitale dagbog Opgaven lyder: Kom med i det digitale task force,"Gennem de seneste uger har DR Kunstklub givet folk fra hele landet tilbuddet om at blive en del af et DIGITALT TASK FORCE, der det næste halve års tid skal være med til at ideudvikle, teste, medskabe og forædle digitale og interaktive ideer sammen med DR og en gruppe af kreative hoveder fra design-, spil-, film-, appverdenen. Resultaterne af samarbejdet skal fremvises til SPOT INTERACTIVE i Aarhus i maj. Den ide og det projekt, der skal arbejdes med frem mod SPOT INTERACTIVE, blev tryllet frem under udviklingsworkshoppen Pixel Jam i slutningen af november. Arbejdstitlen er Echo of the Day, og skulle gerne ende op med en mobil-app, der via et æstetisk greb skal fungere som en art digital dagbog, hvor ens færden online registreres og visualiseres. Men hvordan kan ens online-liv visualiseres? Det spørgsmål er det digitale task force ved at svare på, og vi ønsker også dit bud på dette spørgsmål. Du har sikkert et nogenlunde præcist billede af, hvor du har været fysisk de sidste par dage, men har du det samme overblik over dit liv på nettet? Vi vil gerne se eller høre dit bud på, hvordan dit online liv ser ud, hvis du skulle vise det som et billede, foto, tegning, dans, musik, digt eller skulptur. Hvad symboliserer dit online-liv? Du vælger selv om du vil sende os et billede, en lyd-fil eller en video - og det er ideen, der er vigtig - ikke kvaliteten. Det må være så konkret, abstrakt, gennemtænkt, spontant, skørt, indforstået som du har lyst til - det må faktisk gerne være lidt underligt. Dit bud sendes til kunst@dr.dk - brug gerne wetransfer.com eller lignende services. Bidraget skal være os i hænde senest den 6. januar. Hvis du uploader til sociale medier, så brug gerne hashtagget #drdigital - så kan vi søge dine ideer frem. Dit bidrag vil blive sendt videre til gruppen bag ideen Echo of the Day og måske blive brugt på DR's platforme. Hvis du også ønsker at blive en del af det digitale task force, så kan du stadig nå at være med. Som en del af teamet får du som en af de første muligheden for at få fingrene direkte ned der, hvor det rykker indenfor den digitale verden. Du kommer med på en mailingliste, hvor der løbende vil komme særlige tilbud. Der er tale om meget begrænsede arbejdsopgaver, og vil primært komme til at bestå af korte input, der sagtens kan løse på en times tid. Vil du med i det digitale task force, så send en mail til kunst@dr.dk, hvor du skriver navn, alder, hvor du bor og et par linjer om dig selv som digitalt menneske. God fornøjelse!",Ole Huld Jakobsen,,2013-12-17T08:56:00+00:00,https://www.dr.dk/nyheder/kultur/kulturklubber/opgave-kan-du-illustrere-dit-online-liv,DR
Lang tur med tandpine,"Bor du i Region Syddanmark og får ondt i tænderne i juledagene, så er der kun tandlægevagt i Odense og Esbjerg.",,"Lyden af tandlægebor harmonerer ikke lige så godt med bjældeklang og julestemning. Men for nogle kan julen være en smertefuld tid for tænderne, og bor man i Trekantområdet er der langt til nærmeste åbne tandlægeklinik i julen. Bor man i Region Syddanmark har man nemlig kun valget mellem tandlægevagten i Odense eller Esbjerg, hvis man skal benytte sig af en tandlæge i juledagene. - Det er et valg som regionen har taget på vegne af de folk, som bor i Region Syddanmark. Jeg synes, det må være langt, hvis man skal med offentlige transportmidler, siger regionbestyrelsesmedlem for tandlægerne i Region Syddanmark Michael Rasmussen. Sidste jul benyttede næsten 300 sig af tandlægevagten i Odense eller Esbjerg. Bor man i Hedensted går turen til Aarhus, hvis det gør ondt i tænderne i juledagene.",Poul Sørensen,Trekantområdet,2013-12-20T10:42:48+00:00,https://www.dr.dk/nyheder/regionale/trekanten/lang-tur-med-tandpine,DR
DF: Resten af ledelsen i PET bør trække sig,Jakobs Scharf valgte i går at fratræde sin stilling som chef for PET. Men nu bør resten af ledelsen også følge trop. Det mener Dansk Folkepartis retsordfører Peter Skaarup. ,Toppen har mistet befolkningens tillid,"Det er på tide at Jakob Scharf trak sig - og nu bør flere i PET også trække sig. Sådan lyder meldingen fra Dansk Folkepartis retsordfører Peter Skaarup her dagen efter, at Jakob Scharf valgte at fratræde sin stilling som chef for PET. - Der har tårnet sig så mange problemer op for ledelsen hos PET, ikke bare hos Jacob Scharf, men også for den øvrige del af ledelsen, som jeg mener skal følge trop nu, siger Peter Skaarup til DR Nyheder. Peter Skaarup henviser til, at det er et problem, når medarbejderne mister tilliden i en organisation, og derfor mener han, at resten af ledelsen i PET bør følge trop, og trække sig. DF's retsordfører mener, at med den begrundelse, som Jakob Scharf angiver for at stoppe ""så må resten af ledelsen følge trop."" - Den udfordring, de står overfor i forhold til ledelsesopgaven, vil være besværliggjort - og har måske allerede været besværliggjort i en lang periode. Det er i hvert fald det medarbejderne siger, understreger Peter Skaarup. Han mener, at det er klart, at den øvrige ledelse også er en del af det problem, og derfor skal de nu træde af. - Det er dygtige folk, der har siddet i spidsen for PET - også Jakob Scharf. Men kan man ikke spille sammen på banen, så kan man heller ikke opnå sejre - og så har man ikke befolkningens tillid i det her spil, påpeger Peter Skarup.",Trine Duemose K. Simonsen,Politik,2013-12-04T08:25:00+00:00,https://www.dr.dk/nyheder/politik/df-resten-af-ledelsen-i-pet-boer-traekke-sig,DR
Service: Der lukkes for varmen i Rønne,Onsdag den 18. december fra kl. 10.00 til kl. 12.00,,"På grund af ledningsarbejde vil varmeforsyningen blive afbrudt onsdag, den 18. november til forbrugere på følgende veje: Strandvejen fra Galløkkevej til Lersøvej samt Efeuvej og Vedbenvej. Rønne Vand og Varme beklager meget de gener der måtte opstå.",Anne-Grethe Lindgren,Bornholm,2013-12-18T07:01:21+00:00,https://www.dr.dk/nyheder/regionale/bornholm/service-der-lukkes-varmen-i-roenne,DR
Mange har allerede booket sommerhus til næste sæson,Der er stor stigning i antal sommerhusbookinger til sommer 2014 i forhold til sidste år.,40 procent flere bookinger end sidste år Sommerhusudlejning er godt for erhvevrsdrivende,"Mange tyskere, hollændere, nordmænd, svenskere og danskere har allerede booket deres sommerhus til sommeren 2014. Mange flere har booket det nu, end man har set de seneste år. - De seneste år har vi set et fald på sommerhusudlejningen, men med det, vi ser her, så tegner 2014 til at blive et godt år, fortæller salgsdirektør Keld Mygind fra udlejningsbureaet Cofman.com. Keld Mygind sammenligner med de forudbestillinger, bureauet havde for et år siden til sommeren 2013. Her er der sket en stigning på 40 procent i forhold til bookinger i august måned. Keld Mygind mener, at en stor grund til, at folk booker sommerhuse allerede nu er, at der var godt vejr sidste sommer. Det betyder, at der er større sandsynlighed for, at man lejer det samme sommerhus igen med det samme, mener han. Et af Danmarks største sommerhusområder ligger i Søndervig i Ringkøbing-Skjern Kommune. Her glæder man sig over, at næste års sommerhussæson ser lovende ud. - Det er altafgørende for mange af de erhvervsdrivende i området, men også for Ringkøbing-Skjern Kommune. Det er jo penge i kommunekassen, hver gang en turist lægger penge i området, siger Mette Trads, der er projektleder hos Ringkøbing Fjord Turisme.",Maya Elisabeth Bech,Midt- og Vestjylland,2013-12-23T12:28:00+00:00,https://www.dr.dk/nyheder/regionale/midtvest/mange-har-allerede-booket-sommerhus-til-naeste-saeson,DR
LIVEBLOG Politi: Ingen problemer på Sluseholmen og busser kan hente 1500 julefrokostgæster,På dr.dk giver vi dig her seneste nyt og overblik over trafiksituationen og konsekvenserne af stormen.,,,Katrine Nielsen Jensen,Indland,2013-12-05T08:00:00+00:00,https://www.dr.dk/nyheder/indland/liveblog-politi-ingen-problemer-paa-sluseholmen-og-busser-kan-hente-1500,DR
Oversvømmelser lukker flere veje i Randers,Randers Brandvæsen advarer beboere og andre der har deres biler til at stå i området.,,"Randers kommune oplyser, at følende veje er spærret på grund af højvande:  I Uggelhuse er 3-4 veje ramt af oversvømmelse. Frivillige fra beredskabet er på vej ud med sandsække til otte private husstande for at forebygge yderligere oversvømmelse.   Også ved havneområderne i Udbyhøj og Mellerup er der problemer med oversvømmede veje. Toldbodgade, fra Havnegade og ud til Øster Boulevard. Fjordgade, ved Udbyhøjvej Molktesgade, ved Dronningsgade Lorenzgade, ved Prinsessevej (Højvandlukker er i funktion) Lene Bredalsvej, ved Prinsessesvej. Afspærringen vil blive opretholdt indtil kl. 24.00 den 6/12/2013, hvor vandet ifølge prognoser vil trække sig tilbage. Randers Brandvæsen anmoder beboere og andre, der har parkeret deres biler i det aflukkede område, om at flytte bilerne, inden vandet stiger yderligere.     ",Anne Gry Skriver,Østjylland,2013-12-06T08:38:00+00:00,https://www.dr.dk/nyheder/regionale/oestjylland/oversvoemmelser-lukker-flere-veje-i-randers,DR
Der er brug for 19.000 nye boliger i Nordjylland,"Og langt hovedparten af dem bliver der brug for i Aalborg, viser analysen fra Dansk Byggeri.",Langt flest skal bygges i Aalborg Søgningen mod storbyerne,"Behovet for nye boliger vil stige i Nordjylland de kommende år. På grund af et stigende antal ældre og en generel vandring mod storbyen, vil der i 2040 være behov for knap 19.000 flere boliger. Det viser en ny analyse fra Dansk Byggeri. - Det er et ret stort behov, der skal opfyldes, siger Lars Stor Hansen fra Dansk Byggeri. Der bliver brug for langt de fleste boliger i Aalborg. Omkring 15.000 lyder vurderingen. Det skyldes to ting. Dels bliver der behov for mange flere mindre boliger til det stigende antal ældre. Dels fortsætter vandringen ind mod de storer byer - her i blandt Aalborg. På landsplan kommer der til at mangle 360.000 boliger forudser Dansk Byggeri.",Niels Kjeldsen,Nordjylland,2013-12-09T12:20:09+00:00,https://www.dr.dk/nyheder/regionale/nordjylland/der-er-brug-19000-nye-boliger-i-nordjylland,DR
"VIDEO Fredag byder på sne, glatte veje og kraftige vindstød","Bodil har forladt landet, men efterdønningerne efter stormen præger stadig vejret i Danmark.",Pas på glatte veje,"Stormen Bodil har toppet, og kernen af det kraftige blæsevejr befinder sig fredag morgen over den svenske ø Gotland. Vejret i Danmark er dog stadig andet end mildt, og vi kan se frem til en dag med kraftig vind og nedbør flere steder i landet: - Vi har nedgraderet til kulingniveau, men vi forventer stadigvæk vindstød op mod orkanstyrke, så det bliver absolut en blæsende dag, siger DRs vejrvært Morten Lynge. Dagen byder også på nedbør flere steder, ikke mindst i Jylland, hvor de lave temperaturer gør, at nedbøren flere steder vil falde som sne eller slud. Skal man ud og køre bil fredag, er det desuden en god idé at være ekstra opmærksom. Vejene er nemlig både kolde og glatte: - Vejtemperaturerne er så langt nede, at vi kan risikere glatte veje, siger Morten Lynge. Se hele vejrudsigten i videoen øverst i artiklen.",Jakob Skov Jakobsen,Vejret,2013-12-06T05:26:00+00:00,https://www.dr.dk/nyheder/vejret/video-fredag-byder-paa-sne-glatte-veje-og-kraftige-vindstoed,DR
Martin Jørgensen får et halvt år til i AGF,Den 38-årige tidligere landsholdsspiller Martin Jørgensen forlænger sin kontrakt med AGF frem til næste sommer.,,"Den 38-årige tidligere landsholdsspiller Martin Jørgensen forlænger sin kontrakt med AGF frem til næste sommer. - Det bliver nok min sidste aftale, og jeg vil gøre alt for at sætte et ordentligt punktum, siger Martin Jørgensen til klubbens hjemmeside. Martin Jørgensen vendte hjem fra italienske Udinese til AGF for 4 år siden og har spillet 197 kampe for aarhusianerne.",Heikki Yding,Østjylland,2013-12-06T14:44:01+00:00,https://www.dr.dk/nyheder/regionale/oestjylland/martin-joergensen-faar-et-halvt-aar-til-i-agf,DR
Manden med robotarmen,"Nigels selvværd var på nulpunktet, fordi han mistede en arm. Men så fik han en robotarm",Fik en hummerklo Selvmord var eneste udvej Robotarm gør ham populær Et stykke avanceret teknik Avanceret - men ikke helt det samme Kan ikke føle med fingerene Kontrollerer robotarm med hjernen,"- Jeg er bare en helt almindelig fyr, fortæller britten Nigel Ackland. En dag på arbejdet blev han fanget i en maskine, og hans højre underarm blev flået i stykker. Det skete på en fabrik for seks år siden. Lægerne ville genopbygge hans arm med væv fra andre steder på kroppen, men armen var i for dårlig forfatning, så den blev amputeret. Nigel blev udstyret med en arm af plastic. Den kunne ikke noget andet end at forsøge at give indtryk af, at han stadig var et helt menneske. Men Nigel var heldig. Hans bandagist kunne se, at det ikke gik godt, så han skaffede ham en elektrisk arm. Men den endte ikke i en hånd, den endte i en klo, der mest hørte hjemme på hummer. - Jeg er blevet ignoret i fem-seks år, fordi ingen kommer hen til en mand med en klo og indleder en samtale. De er bange for at der også er noget andet i vejen med en. Noget mentalt, fortæller han. - Armen fungerer fint. Den er stærk, funktional, hurtig og nem at bruge - men den gør folk bange, siger Nigel. Seks måneder før Nigel fik sin nuværende robotarm, blev han spurgt, hvor han så sig selv om et år? Jeg sidder i en bil på en mark, var hans svar. Av - det lyder da meget godt, sagde fyren, der havde spurgt. Og så tilføjede Nigel - i en bil med en slange fra udstødningen ind i kabinen - død! Nigel kunne ikke længere se en fremtid for sig selv. Indtil han fik sin robotarm. - Jeg fik ondt i ansigtet, siger han. - Jeg kunne ikke holde op med at smile. For første gang i seks år. Nigel har haft sin robotarm i 18 måneder. Før han fik armen, tilbragte han det meste af sin tid hjemme, fordi han ikke ville ses på gaden. Nu tager det en hel time at gå til bageren, fordi alle folk vil se hans arm og høre om den. Folk siger: “hov se ham der med robotarmen” - og pludselig er han den sejeste fyr i nabolaget. Armen er lavet af det britiske firma Bebionic. Den har fem individuelle motorer, som kontrollerer fingrene samt en motor, der kan få håndleddet til at dreje hele vejen rundt. Den automatiske underarm er monteret på det stykke overarm, som Nigel Ackland har tilbage - lige omkring albuen. Der sidder en elektrode på hver side af armen, som opfanger hans nervesignaler. Der sidder et genopladeligt batteri ved håndleddet. Om natten tager Nigel armen af og genoplader den - ligesom en mobiltelefon. Det længste tidsrum han haft den kørende i er 22,5 time. Man kan ikke gøre helt det samme med en Bebionic arm som med en rigtig arm, men Nigel er venstrehåndet, så mange af de ting, som andre bruger deres højre hånd til, gør han alligevel med venstre hånd. Men robotarmen er ikke helt så hurtig som en rigtig arm, men det er klart den bedste protese, han har prøvet. Og klart den eneste, der har fået ham til at smile. Armen koster ca. $15.000. For øjeblikket er den håndlavet og derfor ret dyr. Nigel Ackland er begyndt at rejse rundt og vise armen frem til konferencer. Han vil gøre andre handicappede opmærksomme på at den slags teknologi findes, så de kan fremsætte krav om at få en. Nigel tager et glas vand på bordet med forbløffende præcision. Han har ingen sensorer i fingrene, så han kan ikke føle sig frem til det, han samler op. Men det går nu meget godt alligevel, da han tager et fyldt glas vand fra bordet. Han sammenligner det med at spise mad med pinde - man kan ikke føle maden, men man har alligevel en fornemmelse af den. For tiden træner han i at samle æg op med lukkede øjne. Nigel kontrollerer armen med sin hjerne. Fx forestiller han sig at han åbner en dåse øl. Eller han forestiller sig, at han åbner en bog. Det handler om, at han skal aktivere en muskel dybt i sin arm, som sender et signal til de to sensorer i robotarmen og dermed aktiverer den rette bevægelse i armen. I virkeligheden kontrollerer Nigel et antal mønstre. Det er lidt ligesom at betjene controlleren på en Playstation. I dag er hånden programmeret til 16 forskellige indstillinger. Men Nigel har med sin underspillede britiske humor også fundet ud af at lave en fuckfinger - og som det attende mønster et satantegn, han kan bruge til en heavyrockkoncert. Han har helt klart fået sit smil tilbage.",Henrik Føhns,,2013-12-06T14:46:00+00:00,https://www.dr.dk/nyheder/viden/tech/manden-med-robotarmen,DR
Madrouletten snurrer for et måltid og nye venner,"Der er voksende interesse for en aarhusiansk ide - Madrouletten. Det går ud på, at folk, der ikke kender hinanden mødes over et måltid mad. ",Voksende interesse for ideen,"50 kroner for et godt måltid mad og et møde med nye mennesker. Det aarhusianske koncept kaldes Madrouletten, og det oplever stor interesse for tiden. Ideen er, at seks personer, der ikke kender hinanden, laver mad til et sammenskudsgilde. Efter middagen mødes flere grupper til en fælles fest i byen i Aarhus. På den måde kan man møde nye mennesker på en hyggelig måde, lyder det. Og det er et populært tiltag, fortæller en af bagmændene bag Madrouletten, Asger Møller Dombernowsky. - Vi får flere henvendelser både på mail og Facebook, og vi kan mærke, at der er en stigende efterspørgsel efter det, så vi er godt tilfredse. Mange interesserede fra andre byer har vist interesse, så nu overvejer Madrouletten at udvide, fortæller Asger Møller Dombernowsky. - Vi er ved at finde ud af, om vi ikke snart kan åbne en afdeling i København, siger han.",Lars Friis Esmarch,Østjylland,2013-12-31T10:31:49+00:00,https://www.dr.dk/nyheder/regionale/oestjylland/madrouletten-snurrer-et-maaltid-og-nye-venner,DR
Produktivitetskommissionen præsenterer sin sidste rapport,"Mandag formiddag offentliggør Produktivitetskommissionen sin slutrapport, der giver svar på, hvor der skal tages fat for at komme produktivitetsproblemer til livs.",,"I løbet af det seneste halvandet år har Produktivitetskommissionen leveret seks delrapporter. Mandag formiddag samler kommissionen trådene i en slutrapport, og den peger på, hvor man især kan tage fat for at høste de største produktivitetsgevinster. Der vil også være enkelte nye områder i rapporten. For eksempel vil slutrapporten også indeholde et afsnit om skat.",René Just Poulsen,Politik,2014-01-31T09:15:00+00:00,https://www.dr.dk/nyheder/politik/produktivitetskommissionen-praesenterer-sin-sidste-rapport,DR
Riis-dokumentar rejste mange spørgsmål,,,,Morten Top,,2014-01-09 00:00:00,https://www.dr.dk/Nyheder/Artikler/2014/01/09/114209.htm?focusId=4174384,DR
Region erkender underbemanding på akuttelefon,Den nye akuttelefon i Region Hovedstaden har på sin første dag oplevet massive køer og regionen må nu ekstraindkalde flere sygeplejersker.,- Ambitiøst at starte i dag Tre ting førte til problemerne,"Det har ikke været nogen nem fødsel for region Hovedstadens nye akutnummer 1813, som borgerne skal ringe til, før de møder op på en skadestue. Der har været massive køer på nummeret og mange er endda blevet helt afvist, da der ikke engang var mulighed for at komme i telefonkø. Og regionen erkender nu, at de har underbemandet telefonen. Derfor kalder de nu ekstra sygeplejersker ind til at besvare de mange opkald. - Det er frustrerende for folk ikke at kunne komme igennem med det samme. Derfor vil vi med det samme se på, hvordan og hvornår vi kan få udvidet vores tekniske kapacitet. Og vi har allerede i dag kaldt ekstra sygeplejersker ind, da det er her, vi oplever den største pukkel, siger Svend Hartling, der er koncerndirektør i Region Hovedstaden. Akuttelefonen gik i luften ved midnat, da 2013 blev til 2014. 1. januar er traditionelt en meget travl dag for skadestuerne, og det mærkedes også på akuttelefonen. - Det var måske noget ambitiøst at starte på årets travleste dag. Det kunne vi måske nok have forudset, ja, men det er også altid nemt at være bagklog, siger Svend Hartling. Akuttelefonen har en ambition om at holde ventetiden på tre minutter. Der er ifølge Svend Hartling tre grunde til, at at det slet ikke er lykkedes i telefonens første døgn. - For det første har borgerne i højere grad end forventet taget akuttelefonen til sig og brugt den i stedet for at møde op på skadestuerne. For det andet har der været helt ekstraordinært travlt med omkring 340 opkald i timen. Og for det tredje har vi ikke været lige så hurtige til at bruge de nye IT-systemer, som vi havde regnet med, siger han. Svend Hartling fortæller, at ventetiden er på vej ned, men stadig er alt for lang. Han regner med, at puklen vil være væk i morgen torsdag.",Esben Christensen,Indland,2014-01-01T14:56:00+00:00,https://www.dr.dk/nyheder/indland/region-erkender-underbemanding-paa-akuttelefon,DR
Danske vindmøller sætter ny verdensrekord,Verdensrekord: Over halvdelen af vores strøm i december kom fra vindmøller.,Milepæl for vindmølleindustrien Flere verdensrekorder i 2013 Øger den danske troværdighed,"Danmark slog verdensrekord i vindkraft i december. I julemåneden kom mere end halvdelen af Danmarks strøm fra vindmøller, og det er aldrig sket før i noget land i verden. Helt præcist var det 57,4 procent af al den strøm, vi brugte i december, som kom fra de snurrende vindmøller. Det viser nye tal fra Energinet.dk. - og det er første gang nogensinde, at over halvdelen af et lands strømforbrug i en hel måned kommer fra vindkraft. - Det er en milepæl for den danske vindkraftindustri, siger Henrik Stiesdal, som er teknologichef hos Siemens Wind Power i Brande. - Det er utrolig vigtigt, at vi på den måde kan demonstrere, at en langt større andel af strømmen kan komme fra vind end man tidligere har troet, siger han. Henrik Stiesdal har netop analyseret tallene fra 2013, som gemmer på flere verdensrekorder: På årsplan kom hele 33,8 procent af danskernes strømforbrug fra vindkraft. Det er første gang, at noget land kommer over en tredjedel, og på et enkelt døgn - den 21. december - producerede vindmøllerne mere strøm end danskernes samlede forbrug, altså over 100 procent. Den slags tal har også stor betydning, når danske vindmøller skal sælges i udlandet, siger Henrik Stiesdal: - Det tæller virkelig på troværdighedskontoen, når man skal markedsføre et budskab om, at grøn omstilling godt kan lade sig gøre. Ikke mindst når man har så dygtig en distributør som Energinet.dk i Danmark, siger teknologichefen hos Siemens Wind Power.",Helge Røjle,Midt- og Vestjylland,2014-01-13T16:39:00+00:00,https://www.dr.dk/nyheder/regionale/midtvest/danske-vindmoeller-saetter-ny-verdensrekord,DR
Riis-dokumentar rejste mange spørgsmål,,,,Morten Top,,2014-01-09 00:00:00,https://www.dr.dk/Nyheder/Artikler/2014/01/09/114209.htm?focusId=2981736,DR
Riis-dokumentar rejste mange spørgsmål,,,,Morten Top,,2014-01-09 00:00:00,https://www.dr.dk/Nyheder/Artikler/2014/01/09/114209.htm?focusId=4174872,DR
Printere kan være programmeret til at dø før tid,,,,Morten Top,,2014-01-21 00:00:00,https://www.dr.dk/nyheder/penge/kontant/2014/01/21103837.htm?focusId=4095585,DR
Seksualkampagne for børn starter nu i 0. klasse,"Den årlige seksualkampagne Uge Sex starter i dag, og for første gang omfatter den alle klassetrin i folkeskolen.",Folketingspolitikere skal deltage Forældrene skal på banen,"Selvom pigelus er en daglig bekymring for drenge i folkeskolens laveste klassetrin, skal de allerede fra 0. klasse have seksualundervisning. Det er standard i folkeskolen, og nu skal også Sex & Samfunds årlige kampagne uge sex ramme folkeskoleelever i alle aldre. - For første gang nogensinde dækker uge sex hele forløbet fra eleverne starter i skole, når de er seks år i 0. klasse, hele vejen igennem grundskolen og til de går ud af ungdomsuddanelserne, siger projektleder i Sex & Samfund Line Anne Roien. Se DR's tema om kampagnen her  Uge Sex er en kampagne, der har til formål at sætte seksualundervisningen i fokus og tilbyde skolerne gratis undervisningsmateriale. Som de fleste nok har gættet foregår den hvert år i uge seks, men tager i år lidt forskud på glæderne og sættes i gang allerede i dag. Det sker med en event på Christiansborg, hvor flere folketingsmedlemmer skal seksualundervises. Årets tema for kampagnen er grænser, og hvordan man skaber gode relationer til andre. Det er ikke kun de yngste elever, der i år er inviteret med i Uge Sex for første gang. Forældrene skal nemlig også på banen som noget helt nyt. - Forældrene er jo dem, der kan tale direkte til deres børn om de usikkerheder og bekymringer, som børnene kan have. Vi ved, at der er rigtigt mange børn og unge, som ikke taler med deres forældre om det her, men som rent faktisk gerne vil, siger Line Anne Roien. Uge Sex-kampagnen har kørt siden 2008 og foregår altså i år for syvende gang.",Esben Christensen,Indland,2014-01-30T15:33:00+00:00,https://www.dr.dk/nyheder/indland/seksualkampagne-boern-starter-nu-i-0-klasse,DR
Weekendvejret: Solkig i både øst og vest,"Det ser ud til, at kulden trækker sig for en kort bemærkning hen over weekenden.",Fyn får sne fredag En lørdag med plusgrader Søndags-sol i vest,"Du kan se frem til en weekend, hvor du fortsat har brug for den varme hue og vanter og måske også solbriller. DMI skriver, at kold luft endnu strømmer ind over Danmark fra sydøst og øst, men til weekenden vil lidt mildere luft strømme frem til os fra sydøst og syd. Som det ser ud nu, vil du vågne op til en skyet fredag, hvor der flere steder vil komme sne eller slud, siger DR Nyheders vejrvært, Morten Lynge: - Sneen vil komme fra syd og vil ramme Fyn, den mest østlige del af Østjylland og det østlige Danmark. Natten til lørdag vil det klare op. Fredag aften og natten til lørdag ser ud til at blive med frostgrader, om natten ned til minus 7 grader. Lokalt mulighed for at termometeret rammer minus 10 grader. Kulden trækker sig for en kort bemærkning om lørdagen: - Det betyder, at det lidt fastlåste vejr åbner for opklaring og dermed en god mulighed for at se solen, forklarer Morten Lynge. - Det østlige Danmark kan forvente tørt og klart vejr med et par plusgrader og solkig. Vestdanmark kan se frem til en grå lørdag med regn og slud og risiko for isslag. Lørdagens temperaturer vil vippe omkring frysepunktet og 2-3 graders varme. Søndag bliver det vestjyderne, som kan tage solbrillerne frem. Den vestlige del af landet vil formentlig få tørvejr og mulighed for at se solen eller solstrejf. Og så bliver det Østdanmark, som vil få grå himmel, regn og slud. Hele landet vil opleve plusgrader på søndag. Mens frosten igen vil bide fra sig om natten med temperaturer på ned til minus 5 grader.",Lene Koogi,Vejret,2014-01-30T08:20:00+00:00,https://www.dr.dk/nyheder/vejret/weekendvejret-solkig-i-baade-oest-og-vest,DR
"Færre hopper på cyklen, undtagen i storbyerne","Ny undersøgelse viser, at danskerne cykler markant mindre end tidligere.","Baseret på 400.000 interviews Centralisering betyder færre cykler Sundhed, forurening og trafikproppper","Copenhagenization er et udbredt begreb for byplanlægning med fokus på cyklister og Danmark har i høj grad et image som en nation med fokus på de tohjulede trafikanter, hvor vi cykler som aldrig før. Men tallene siger noget andet. Ny undersøgelse viser nemlig, at vi i dag cykler 10 procent mindre end vi gjorde i 1993. Undersøgelsen er lavet som en del af den store Transportvaneundersøgelse, som transportafdelingen på Danmarks Tekniske Universitet (DTU) står bag. Den er baseret på omkring 400.000 interviews med danskere om deres transportvaner og viser et stabilt fald over de sidste to årtier. - Tallene dækker over store variationer, hvor de tre største byer oplever en positiv udvikling, mens billedet er stagnerende eller faldende i resten af landet, siger Thomas Sick Nielsen, der er seniorforsker ved DTU og ansvarlig for analysen af udviklingen i danskernes cykeladfærd. Således ses der en solid stigning i cyklingen i Aarhus, Odense og København. I de fleste landdistrikter er tallene stabile, mens de store fald skal findes i de såkaldte pendlerzoner, hvor man har 30-50 kilometer til den nærmeste storby. Grunden til, at der cykles meget mindre i de zoner er, at der er blevet længere til skoler, arbejdspladser og serviceudbud. Det mener Hans Skov-Petersen, der er projektleder for projektet Bikeability under Københavns Universitet. - Rigtigt meget er blevet koncentreret i de store byer. Hvor man før kunne bo og arbejde i Roskilde eller Silkeborg, skal mange i dag til København eller Aarhus, siger han. Og det er et problem, for det er især i den daglige transport, at cyklen fylder meget. 21 procent af alle danskeres ture til og fra arbejde eller skole foretages på cykel - på andre typer rejser er tallet kun 13 procent. - Derfor er det vigtigt, at vi gør det nemmere at kombinere offentlig transport med cykling. Vi skal gøre det nemmere at få sin cykel med i bussen eller toget og også forbedre forholdene for cyklister på stationerne. Der skal være bedre muligheder for parkering, mere sikkerhed, belysning om aftenen, mere snerydning og så videre, siger Hans Skov-Petersen. Når danskerne fravælger cyklen til fordel for bilen, er det et stort problem, fastslår Hans Skov-Petersen. - Der er tre gode grunde til at anbefale cyklen som transportmiddel. For det første er det sundere. Vi ser markant færre hjerte/karsygdomme, fedmerelaterede sygdomme og diabetestilfælde i lande, hvor man transporterer sig aktivt end eksempelvis USA og Australien. - Den anden grund er mindre forurening og den tredje er, at cyklen fylder meget mindre. Der kan vel være 7-8 cykler på samme plads som en bil optager, både i vejnettet og med hensyn til parkering. Så det gør underværker for trængselsproblemerne, når mange cykler, fastslår Hans Skov-Petersen.",Esben Christensen,Indland,2014-01-28T19:21:00+00:00,https://www.dr.dk/nyheder/indland/faerre-hopper-paa-cyklen-undtagen-i-storbyerne,DR
FAKTA Derfor opleves kulden meget koldere,"Selv om det kun fryser mellem 1 og 5 minus grader, oplever du kulden som måske minus 15-20 frostgrader. Det skyldes det såkaldte kuldeindeks.",Det er kuldeindekset,"Kulden er strid. Det samme er vinden, som bider i kinderne og som nogle siger ""går gennem marv og ben"". Den oplevede kulde dækker begrebet kuldeindekset, som vi i denne tid hører om i vejrudsigterne. Udtrykket benyttes især om virkningen på menneskers hud, hvor vinden fjerner den varme, kroppen producerer. Det såkaldte kuldeindeks er et udtryk for, hvor koldt man oplever temperaturen i forhold til vindstyrken. Derfor føles en temperatur på 0 grader som -15 grader, når vindstyrken er 10 meter i sekundet. Når kuldeindekset måles og beregnes sker det i cirka 1,5 meters højde. DMI beskriver kuldeindekset som den oplevede kulde. Når du skal ud og har hørt om kuldeindekset i dagens vejrudsigt  gælder det om at have vindtæt tøj på.  ",Lene Koogi,Vejret,2014-01-29T06:45:00+00:00,https://www.dr.dk/nyheder/vejret/fakta-derfor-opleves-kulden-meget-koldere,DR
Dom over 60-årig pædagog i Holbæk i dag,Skal en 60-årig pædagog i fængsel for overgreb på 16 børnehavebørn?,,"Skal en 60-årig pædagog i eftermiddag forlade retsbygningen i Holbæk som en fri mand eller skal han et år til halvandet i fængsel for overgreb på 16 børnehavebørn? Pædagogen er tiltalt for at have befølt 15 piger i skridtet uden på tøjet, kysse tre af dem, og vse sit lem til en dreng. Og i dag falder dommen. Under de ni retsmøder har tilhørerpladserne været fyldt op med forældre til børnene, og pædagogens familie, venner og tidligere arbejdskammerater.  En af dem er Bodil Kolding, der har været pædagog i over 40 år: - Den mandlige pædagog har jo ikke gjort andet, end vi gør hver dag. Vi nusser børnene og giver dem et kys, når der er hov for det. Hvis han dømmes, bliver det svært at få mandlige pædagoger fremover, mener hun. Anklager i sagen, senioranklager Peter Rostgaard Ahleson, slog i sine afsluttende bemærkninger fast, at det IKKE drejede sig om, om mandlige pædagoger må have fysisk kontakt med børn.  For det må de gerne. ""For at sige det lige ud"", sagde anklageren, ""så handler det om, at tiltalte ikke må rage børnene i skridtet"".  Selv sagde den 60-årige pædagog inden sagen blev optaget til doms:  ""jeg har været pædagog i 30 år, og meget af det jeg roses for af ledere, forældre og  børn er vendt på hovedet og er blevet gjort lummert og mistænkeligtgjort"". Undervejs i hele sagen har den 60-årige nægtet sig skyldig i seksuelle krænkelser, men han har forklaret, at han godt kunne sidde og nusse børnene på lårene, når de var kravlet op på skødet af ham, og han havde givet tre piger kys på munden.  Men han har hele tiden afvist, at det havde noget som helst med blufærdighedskrænkelse at gøre, og han har nægtet at have befølt pigerne i skridtet eller have vist en dreng sit lem.   Da sagen kom frem for 14 måneder siden blev pædagogen suspenderet og han er nu gået på efterløn.",Sten Jørgensen,Sjælland,2014-01-16T12:15:00+00:00,https://www.dr.dk/nyheder/regionale/sjaelland/dom-over-60-aarig-paedagog-i-holbaek-i-dag,DR
Politiklagemyndighed: Vi vil se mobilvideo af politiskud,"En person har filmet optrinnet, hvor politiet skød en mand i sidste uge. Videoen kan være en vigtig brik i opklaringsarbejdet.",DUP kender ikke videos indhold Vidner nævnte ikke video Behandles fortroligt,"Den Uafhængige Politiklagemyndighed vil meget gerne høre fra personen, der har mobiloptagelser af hændelserne i Slagelse i sidste uge, hvor en mand blev skudt af politiet. Den 48-årige mand døde søndag. - Videoen kan vise sig at være en vigtig brik i opklaringen af, hvad der skete i forbindelse med skudepisoden. - Så vi vil opfordre personen, der har den, til at henvende sig til os, siger Kirsten Dyrman, direktør i Den Uafhængige Politiklagemyndighed (DUP), til DR Nyheder. Politiklagemyndigheden efterforsker politiets rolle i sagen. Videoen er omtalt i Ekstra Bladet og BT. Begge aviser har angiveligt set den 15-sekunder lange video og skriver, at den 48-årige mand blev skudt på klos hold. Den dræbte 48-årige mand blev ramt af politiets kugler natten til fredag i Slagelse. Han var blevet smidt ud af et værtshus, hvilket han blev vred over og trak en kniv. Øjenvidner har til forskellige medier fortalt, at manden nægtede at lægge kniven, da politibetjente gav ham besked på det. Det fik betjentene til at affyre varselsskud, hvorefter de skød mod den 48-årige mand, der blev ramt i lysken. I går, mandag, kom det frem, at Den Uafhængige Politiklagemyndighed (DUP) ikke nåede at afhøre den 48-årige, inden han døde på sygehuset. DUP vil ikke vurdere, hvad den manglende forklaring betyder for efterforskningen. DUP vil gerne se videoen, men det er uvist, hvad optagelserne viser, da der kun findes meget sparsomme oplysninger om indholdet, siger chefkonsulent i Politiklagemyndigheden Kristian Palmann Jensen - Vi ved ikke, hvad den viser, og hvad det er, siger han. Ifølge chefkonsulenten kan DUP ikke sætte jord og himmel i bevægelse for at finde videoen. - Det er vores opgave at få fat i den, men vi kan ikke gøre ret meget andet end at bede folk om at give sig til kende, hvis de har information eller i det her tilfælde en video, siger Kristian Palmann Jensen. Han forsikrer, at alt indleveret information og materiale bliver behandlet fortroligt. - Vidnerne, der overværede det, blev tilbageholdt og afhørt, men ingen af dem har oplyst om en video, siger han. Hvis I finder personen, der har video, kan I så tvinge vedkommende til at udlevere den? - Vi bruger normalt ikke tvang til at få folk til at tale. Men jeg mener ikke, at personen har grund til ikke at henvende sig, da vi behandler alt det, som vi får, fortroligt, siger Kristian Palmann Jensen. Chefpolitiinspektør Lars Harvest fra Sydsjællands Politi oplyser til DR Nyheder, at betjentene ikke er suspenderede, men han vil ikke sige yderligere om betjentenes arbejdsforhold.",Sune Gudmann Christiani,Indland,2014-01-21T10:23:00+00:00,https://www.dr.dk/nyheder/indland/politiklagemyndighed-vi-vil-se-mobilvideo-af-politiskud,DR
Umuligt at komme igennem på ny akuttelefon,"Region Hovedstadens akuttelefon kimes ned. Syge får besked om at ringe senere, for alle linjer er blokeret.",For få til at tage telefonerne Omstridt ordning,"Den omstridte akuthjælp i Region Hovedstaden, der trådte i kraft ved årsskiftet, dumper sin eksamen efter bare 12 timer. For det er ikke længere muligt at få fat i nogen, når man taster nummeret 1813 ind på sin telefon. I stedet lyder en mekanisk modtagelse: ""Alle linjer er optaget. Ikke flere kan stå i kø. Forsøg senere. Hvis det drejer sig om en livstruende situation, skal du ringe 112"". Akutberedskabet har ellers flere gange forsikret, at der ville være læger og sygeplejersker nok til at give ordningen en ukompliceret fødsel. Region Hovedstaden bekræfter over for Ritzau, at de lige nu oplever store problemer med telefonlinjen, sandsynligvis fordi flere ringer end forventet, og fordi for få sygeplejersker er vagtsat. Den nye lægevagt har været ni måneder om at udvikle sig færdigt og blev født ved årsskiftet i nat. Den indebærer blandt andet, at alle skal ringe, inden de kan møde op i akutmodtagelsen. Telefonen bliver først besvaret af en sygeplejerske, som vurderer om personen i røret skal tale med en læge eller møde op. Region Hovedstaden er den næstsidste region i Danmark til at indføre telefonisk visitering. Ordningen har skabt stor splid mellem læger og akutberedskabet, fordi lægerne mener, at den nye ordning er lavet uden at tage dem med på råd. /ritzau/",,Indland,2014-01-01T13:53:02+00:00,https://www.dr.dk/nyheder/indland/umuligt-komme-igennem-paa-ny-akuttelefon,DR
VIDEO Her afleveres 194.022 underskrifter mod Dong-salg,Klokken 9.00 modtog finansminister Bjarne Corydon næsten 200.000 underskrifter mod salget af Dong-aktier til Goldman Sachs.,,"Klokken 13.00 skal Folketingets Finansudvalg endeligt afgøre, om det meget omstridte salg af Dong-aktier til den amerikanske investeringsbank Goldman Sachs skal gennemføres. Men klokken 9.00 modtog aftalens største forkæmper finansminister Bjarne Corydon næsten 200.000 underskrifter mod salget. De er blevet indsamlet online i løbet af de seneste uger og blev overleveret af underskriftsindsamlingens initiativtager Niels Christian Cederberg, der til daglig arbejder som vært på radiostationen P8 Jazz. Bjarne Corydon havde ikke tid til at modtage underskrifterne personligt, og derfor måtte Niels Christian Cederberg aflevere dem i ministeriets reception. Se underskriftsindsamlingens initiativtager Niels Christian Cederberg fragte de 194.022 underskrifter til Finansministeriet ved hjælp af en sækkevogn og aflevere dem i videoen i toppen af artiklen.",René Just Poulsen,Politik,2014-01-30T11:09:00+00:00,https://www.dr.dk/nyheder/politik/video-her-afleveres-194022-underskrifter-mod-dong-salg,DR
Professor om Syrien-billeder: Det ligner Hitler eller Pol Pots værk,"Det er registreringen af de syriske lig, der er mest rystende, siger professor i retsmedicin.",Som i Francos Spanien Søm borer sig ind i nakken Drenge fik skåret ører af,"De voldsomme billeder af strangulerede og udsultede lig i det syriske regimes varetægt vækker mindelser om Adolf Hitler, Franco eller Pol Pots metoder. Sådan lyder det fra Jørgen Lange Thomsen, der professor på Retsmedicinsk Institut ved Syddansk Universitet. - Det er den der iskolde registrering. De her mennesker skulle dø, og det bliver registreret. Det har rystet mig mest. - Her er et regime, som vil anerkendes for at være ordentligt og have orden i sagerne, så de registerer deres drab. Der er en mand fra militærpolitiet, der har taget de her billeder og brugt oplysninger til at skrive dødsattester og orientere de pårørende, siger han til DR Nyheder. Det er tre tidligere dommere fra den internationale straffedomstol, der i samarbejde med en afhopper fra det syriske militærpoliti har fået smuglet billeder og filer ud af Syrien via usb-nøgler. Og Jørgen Lange Thomsen vurderer, at billederne er troværdige. Han beskriver dem således: - Det er en strangulation og stærkt afmagrede lig. Der er såkaldte ""tram lines"" - parallelle læsioner som man ser ved piskning eller slag med stokke. Selve strangulationen er sket med en rem, som kan strammes gradvist til, og det minder professoren om den tortur, de praktiserede i Francos Spanien. - Når folk var dømt til døden, satte man en metalwire om halsen på dem, og så man strammede man den gradvist. De satte også søm i, som borede sig samtidigt ind i nakken. Det tænker jeg på, når jeg ser halsen på de nye billeder, siger han og fortsætter: - Der er også et billede, der viser læsioner på ankler, et på at de har været bundet og forsøgte at komme fri. Det er banal ondskab, siger Jørgen Lange Thomsen. Han har rejst i mange dele af verden og er som sådan ikke overrasket over selve overgrebene. - Under borgerkrigen i El Salvador gravede jeg to unge mænd op, som var blevet mishandlet af militæret. De havde fået skåret fingre og ører af, mens de var i live, og så var de blevet skudt, fordi de blev mistænkt for at være guerillaer. Det er slemt at få skåret ting af, mens man er i live, siger Jørgen Lange Thomsen. Den syriske borgerkrig har indtil videre kostet over 100.000 mennesker livet og tvunget millioner på flugt. Rapporten med billeder og dokumenter kommer, dagen før fredsforhandlingerne skal begynde i schweiziske Montreux.",Theis Lange Olsen,Udland,2014-01-21T19:51:00+00:00,https://www.dr.dk/nyheder/udland/professor-om-syrien-billeder-det-ligner-hitler-eller-pol-pots-vaerk,DR
Ekspert: Problem at arvelov kan gøre sammenbragte børn næsten arveløse,Børn fra tidligere ægteskaber kan blive nutidens uægte børn i forhold til arv.Det vurderer professor i arveret.,Nutidens uægte børn Kan blive tabere Arv går ikke til slægten Kan være hul i loven,"Arv til børn i sammenbragte familier kan begrænses voldsomt med arveloven, og det kan være problematisk. Det siger professor i familie- og arveret Marianne Holdgaard fra Aalborg Universitet. Forestil dig en familie, hvor Søren og Lotte bliver gift. De har et barn hver i forvejen. Med den nuværende arvelov kan Søren og Lotte konstruere testamenter og ægtepagter således, at den længstlevende ægtefælle får næsten hele arven, mens barnet til den afdøde ægtefælle kun får et minimum af arven. - Problematikken er, at man i realiteten gør det muligt, at man arveretligt set selv vælger sine familiemedlemmer. - Det kan betyde, at nogle børn, der ikke får arv, bliver nutidens uægte børn, siger Marianne Holdgaard. Det juridiske udtryk for børn, som ikke er parrets fælles børn, er særbørn. - Særbørn fra den første afdøde bliver nemt tabere, siger professoren. Ægtepagter og testamenter kan som nævnt sørge for at Lotte får langt hovedparten af arven, hvis Søren dør først, nærmere bestemt 31 dele ud af 32. Det vil altså sige, at der kun er 1 ud af 32 dele tilbage til Sørens barn fra det tidligere forhold eller ægteskab. Bagefter kan den efterladte ægtefælle, Lotte, så gøre med arven, som hun ønsker og for eksempel undlade at tilgodese Sørens barn, når hun selv dør. - Det betyder faktisk, at jo mere man giver til ægtefællen i arv, jo større er chancen for at arven vandrer videre, hvis den efterladte gifter sig igen, siger Marianne Holdgaard. - Historisk har arv gået nedad til den biologiske slægt, man har forsøgt at holde arven i familien, siger hun. Men det blev der ifølge professoren ændret grundlæggende på med den nye arvelov, der trådte i kraft den 1.1. 2008. - Den udvikling, hvor man begunstiger den længstlevende, har en pris for navnlig særbørn til førstafdøde, siger hun. Ifølge professoren var konsekvenserne, for dem, der kan betegnes som de nye uægte børn, ikke nævnt i lovens bemærkninger i sin tid. - Jeg er bekymret for om politikerne havde set den her problematik, da de lavede loven. Det står ikke i bemærkningerne, at man risikerer at særbørn i den grad kan fravælges arveretlig set. - Hvis politikerne ikke har set det her, så kan man vel betegne det som et hul i loven. Og så vil det være hensigtsmæssigt at lukke hullet, siger Marianne Holdgaard. http://www.dr.dk/Nyheder/Tema/arv/forside.htm  LÆS HELE TEMAET OM ARV HER.",Sune Gudmann Christiani,Indland,2014-01-08T17:33:00+00:00,https://www.dr.dk/nyheder/indland/ekspert-problem-arvelov-kan-goere-sammenbragte-boern-naesten-arveloese,DR
Venstre mangler stadig svar på hvad Thorning vidste,"Statsministeren skylder stadig svar på, om hun kendte til Bødskovs bortforklaringer, understreger Venstre.",Statsministeren kendte til udkast Venstre undrer sig,"Venstre savner stadig svar fra statsminister Helle Thorning-Schmidt (S), når det gælder hendes eget kendskab til den opdigtede bortforklaring, som daværende justitsminister Morten Bødskov serverede for Folketinget i februar 2012 for at forhindre et besøg på Christiania. Det fastslår Venstres retsordfører, Karsten Lauritzen, forud for fredagens samråd i det Retsudvalg, som Bødskov løj overfor i 2012. - V mangler stadig svar på et helt afgørende spørgsmål, nemlig om statsministeren vidste, at Bødskov havde afgivet urigtige oplysninger til Folketinget, og hvorfor hun så ikke greb ind, siger han. Statsministeren har forud for samrådet erkendt, at hun kendte til de to famøse udkast til Bødskovs redegørelse for Christiania-sagen, der blev offentliggjort den 19. november - tre uger før, han blev væltet på sin løgn i sagen. Udkastene viser, at Statsministeriet og Justitsministeriet diskuterede muligheden for at lade Bødskov gå til offentligheden og beklage, at han havde givet Folketinget et forkert billede af sagen. Men det endte med at blive skrottet. Helle Thorning-Schmidt forklarer nu, at hun personligt kendte til udkastene, og at det rent faktisk var hendes egen departementschef, Christian Kettel Thomsen, der foreslog, at Bødskov skulle beklage. Og det vækker undren hos Venstre. For onsdag sagde Socialdemokraternes gruppeformand, Henrik Dam Kristensen, til Ritzau, at statsministeriet jo ikke har været inde og sætte et komma her eller et punktum der eller slette en sætning der (i udkastene, red.). De (Statsministeriet, red) har fået det her til orientering, forklarede han. - Svarene fra Thorning sætter meldingen fra Socialdemokraternes folketingsgruppe fra torsdag i et mærkeligt lys, påpeger han. - Gruppeformanden har jo sagt, at statsministeriet overhovedet ikke har været inde over udformningen af pressemeddelelsen, påpeger han. - Og nu viser det sig så, at det var departementschefen der foreslog, at man skulle beklage. Det afslører jo, at der er nogen, der ikke har rent mel i posen, for begge udlægninger kan ikke være sande, siger Karsten Lauritzen. /ritzau/",,Politik,2014-01-17T10:08:00+00:00,https://www.dr.dk/nyheder/politik/venstre-mangler-stadig-svar-paa-hvad-thorning-vidste,DR
Regeringens akutjob har kun hjulpet 321 langtidsledige,"Regeringens akutjob ser ikke ud til at have haft den lovede effekt for langtidsledige, viser undersøgelse.",Det er forsvindende få Corydon: Ingen kommentarer,"Regeringens akutjob, som skulle skaffe job til de langtidsledige, der mistede dagpengene med dagpengereformen, er tæt på virkningsløs. Det viser en undersøgelse foretaget af Politiken Research. I en aftale med KL, Danske Regioner og Dansk Arbejdsgiverforening lovede regeringen at skaffe mindst 12.500 akutjob, målrettet til de tusinder af langtidsledige, som risikerede at falde ud af dagpengesystemet. Som belønning for at ansætte en udfaldstruet blev der lovet kontante præmier til arbejdsgiverne - 12.500 kroner for et halvt års ansættelse, og det dobbelte, hvis akutjobbet varer mindst et år. Politikens rundspørge til arbejdsløshedskasserne, som administrerer ordningen, viser, at der ved årsskiftet var udbetalt præmier for 321 akutjob. - Det er jo forsvindende få, både i forhold til de lovede 12.500 akutjob, og i forhold til de 34.000 ledige, som mistede dagpengene i 2013, siger Morten Kaspersen, formand for A-kassernes Samvirke og forretningsfører for 3Fs a-kasse, til Politiken. Ordningen løber til udgangen af juni i år, og derfor kan tallet blive højere. Der kan også være udfaldstruede, som er ansat i akutjob hos en arbejdsgiver, som ikke har søgt om en præmie for det. - Men der er langt op til de 12.500 job, man talte om. Tanken om, at man kunne skabe så mange job til udfaldstruede, var fra starten urealistisk, siger Flemming Larsen, professor ved Center for Arbejdsmarkedsstudier ved Aalborg Universitet, til Politiken. Aftalen om akutjob blev indgået i oktober 2012. Da stod det klart, at dagpengestramningerne fra 1. januar 2013 ville betyde, at langt flere mistede dagpengene, end regeringen havde regnet med blot få måneder forinden. Akutjob ville løse problemet, lovede finansminister Bjarne Corydon (S), da han præsenterede aftalen. I dag vil Bjarne Corydon ikke svare på spørgsmål om, hvordan løfterne fra 2012 passer med de nye tal, skriver Politiken. Han henviser til beskæftigelsesminister Mette Frederiksen (S). Hun ønsker heller ikke at svare på spørgsmål fra Politiken, men erkender i en skriftlig kommentar, at ordningen kunne tydeligvis ikke stå alene og blev derfor suppleret med andre initiativer, som skulle hjælpe de udfaldstruede. /ritzau/",,Politik,2014-01-15T05:28:00+00:00,https://www.dr.dk/nyheder/politik/regeringens-akutjob-har-kun-hjulpet-321-langtidsledige,DR
En personlig træner er blevet et hit,"Flere vælger at betale mellem 500 og 1000 kr i timen for en personlig fitness-træner, som kan give individuel træningsvejledning og sunde kostråd. ",Træneren fastholder motivationen Også studerende vælger en personlig træner,"En personlig træner er blevet et hit hos dem, der vil gøre en seriøs indsats for at komme i form og leve sundere. For en pris på mellem 500 og 1000 kr i timen kan den personlige træner give præcïs, individuel trænings-vejledning og sunde kostråd. Og det trækker flere motionister til, fortæller lederen af Fitness World på Tobaksgården i Horsens Niklas Frederiksen. - Folk vil have deres specifikke behov og ønske opfyldt og træneren motiverer i høj grad folk til at opnå deres mål. Det er sværere at fastholde selvdisciplinen, når man træner selv. Centerleder Patrick Nielsen fra Fitness. dk i Busgaden i Aarhus tror også, at flere vælger en personlig træner for at være sikker på at få noget ud af deres træning. Og selv unge studerende er villige til at betale prisen, fortæller han. - Det er jo et spørgsmål om prioritering. De unge har jo også dyre iPhones og Mac-computere. Så vi oplever i stigende grad studerende, der benytter sig af en personlig træner, selvom de formentlig kun er på SU og har et bijob ved siden af.  ",Villy Vestergaard,Østjylland,2014-01-04T08:10:00+00:00,https://www.dr.dk/nyheder/regionale/oestjylland/en-personlig-traener-er-blevet-et-hit,DR
Hospitalerne er for dårlige til at lære af deres fejl,"Forkert medicinering og prøvesvar, der bliver væk, er blandt de fejl, som går igen år efter år på hospitalerne.",Vi ser ingen effekt Det går for langsomt Det er op til ledelsen Vil kigge på problemet igen,"I et årti har man arbejdet på at gøre det mere sikkert for patienter at være indlagt på hospitalet. På trods af det viser nye tal for 2013, at læger og sygeplejersker sidste år indberettede præcis de samme typer fejl til Patientombuddet, som alle de foregående år. Næsten hver fjerde indberetning drejer sig stadig om patienter, der får den forkerte medicin. Andre hyppige fejl er prøvesvar, der bliver væk, og ting, der går galt under operationer. - Det er de samme fejl, der går igen og igen, og antallet er procentvist fuldstændigt det samme her ti år efter. Det er deprimerende, siger overlæge i Patientombuddets Læringsenhed, Jørgen Hansen. Han havde håbet, at tallene ville begynde at falde nu, og sygehusene begyndte at få ryddet op i de her typer af fejl. - På nuværende tidspunkt burde vi kunne se en effekt af vores arbejde i tallene, og det kan vi desværre ikke, siger Jørgen Hansen. Danske Patienter, der er paraplyorganisation for patientforeningerne, mener også, det går alt for langsomt med at få ryddet op i fejlene. - Vi synes ikke det går stærkt nok med at finde løsninger på de problemer, som indberetningerne peger på, siger chef for kvalitet og politik, Annette Wandel: Danske Patienter mener, at sygehusene skal være hurtigere og bedre til at analysere tallene og finde nogle løsninger på de mange fejl. - Vi skal have en mere effektiv proces, så vi får skabt noget handling ude på sygehusene, siger Annette Wandel. Ifølge Patientombuddet sker der ikke det forventede fald i antallet af fejl, fordi det endnu ikke er lykkedes at få fat i ledelserne på sygehusene. - Vi har nu fået læger og sygeplejersker til at indberette det, når de har lavet en fejl. Men vi er ikke i mål, for vi mangler stadig at få fat i dem, der reelt har magt til at skabe ændringer, og det er ledelserne, siger overlæge i Patientombuddets Læringsenhed, Jørgen Hansen. For hele systemet med indberetning af fejl til Patientombuddet er lavet for, at ledelserne kan se, hvilke fejl, der sker andre steder, og så forhindre, at de kommer til at ske på deres egen afdeling. - Hvis de for eksempel kan se, at der er sket en fejl, hvor en patienthenvisning strander i et dueslag hos en læge, der er væk i et halvt år, så skal ledelserne på de andre afdelinger sørge for at den fejl aldrig sker hos dem, siger Jørgen Hansen. Han bliver bakket op af Dansk Sygeplejeråd: - Der bliver ikke arbejdet nok med fejlene på ledelsesplan, og det er noget skidt, for det er patienterne, det går ud over, siger næstformand i Dansk Sygeplejeråd, Dorte Steenberg. Hos Danske Regioner tager man tallene alvorligt. - Selvfølgelig skal vi lære af fejlene, det er hele hovedpointen med systemet, siger formand for sundhedsudvalget, Ulla Astman. - Der skal ikke være nogen som helst tvivl om, at patientsikkerhed skal være en integreret måde at lede et sygehus på. - Vi har en lang række initiativer i gang i forhold til medicineringsfejl og for at undgå infektioner og skader, så vi er altså i fuld gang, understreger Ulla Astman.",Niels Jacob Schøtt,Indland,2014-02-05T05:03:00+00:00,https://www.dr.dk/nyheder/indland/hospitalerne-er-daarlige-til-laere-af-deres-fejl,DR
Sygeplejersker kan vælge og vrage mellem jobtilbud,"Sygeplejerskerne har fået flere jobs at vælge imellem, når de vil søge nye udfordringer. Der er nemlig kommet 50 procent flere jobopslag end for fire år siden.",Sygeplejeråd ser efterspørgsel på sygeplejersker,"Efter nogle dårlige år kan sygeplejersker nu frit vælge imellem jobbene. På Fyn er der nu 50 procent flere jobopslag, end der var for fire år siden. Det viser en opgørelse, som fagbladet Sygeplejersken har lavet. Det kommer især de nyuddannede til gode som Mille Christiansen, der blev færdig som sygeplejerske i januar og skal snart starte på skadestuen på OUH: - Der har før været snak om, at der var arbejdsløshed blandt sygeplejerskerne, men det har vi i hvert fald ikke mærket til. Sygeplejerskene bliver på Fyn uddannet på University College Lillebælt, og på årgangen, der dimitterede i januar, har 115 af de ialt 120 nyuddannede allerede fået arbejde. Mille Christiansen glæder sig over at være en eftertragtet arbejdskraft, da hun under uddannelsen ikke kendte sine fremtidige jobmuligheder: - Det er jo så heldigvis gået den rigtige vej, og det er jo dejligt for os. Folk har fået de jobs, de gerne ville, siger Mille Christensen. Og det er en tendens, som man vil se mere af. Det spår formanden for Dansk Sygeplejeråd i Region Syddanmark John Christiansen. Han mener, at behovet for sygeplejersker vil stige flere steder: -  I Dansk Sygeplejeråd forventer vi nu og i de kommende år, at der vil være et stigende behov for sygeplejersker på sygehusene, kommunerne og også i det private område. Dansk Sygeplejeråd organiserer omkring 90 procent af de danske sygeplejersker, og det svarer til 73.000 medlemmer.",Line Rasmussen,Fyn,2014-02-12T08:00:00+00:00,https://www.dr.dk/nyheder/regionale/fyn/sygeplejersker-kan-vaelge-og-vrage-mellem-jobtilbud,DR
Gentagne nedbrud i sygehuses journalsystem er til fare for patienter,"Læger og sygeplejersker er dybt afhængige af det elektroniske patientjournal-system, som igen i går var nede i timevis i Region Midtjylland.",Langt fra første gang system er lammet Indsamler informationer fra patienter og pårørende,"Sygehusene i Region Midtjylland blev igen i går lammet af et totalt nedbrud i det elektroniske patientjournal-system. Det betød, at læger og sygeplejersker ikke kunne få oplysninger om patienterne i fem timer. Ledende overlæge på børneafdelingen i Skejby, Rune Næraa, er dybt frustreret. - Det er ikke bare en utilfredsstillende situation men også en patientfarlig situation. Vi er dybt afhængige af at vide, hvad der tidligere er sket i patientforløbene, hvilke undersøgelser der er lavet, og hvad har de vist, siger han. Sygehusene har været ude for samme situation flere gange det seneste år. - Vi er helt uforstående overfor at de her uheld kan blive ved med at ske. Vi er dybt afhængige af at den elektroniske patientjournal er tilgængelig, ellers mister vi det meste af vores arbejdsgrundlag, siger . Det elektroniske patientjournal-system skulle ellers lette behandlingen og administrationen på sygehusene i Østjylland og i den øvrige del af regionen. Når patientjournal-systemet er nede, prøver personalet at indhente så mange informationer som muligt for at der ikke opstår farlige situationer for patienterne. - Patienterne og de pårørende kan selvfølgelig hjælpe med at fortælle, hvad de ved, men forståeligt nok synes de, at det er meget mærkeligt, at et helt sygehus kan miste al sin information den ene time efter den anden, siger Rune Næraa. Men sammenbrud i patientjournalsystemet kan også betyde, at behandlinger bliver udskudt. - Vi lader være med at sætte behandlinger i gang, hvis vi ikke er sikre på, at grundlaget er kendt, siger overlægen. Sundhedsdirektør: Vi er ikke selv i stand til at løse problemerne Hos Region Midtjylland erkender man, at der er et problem, og at løsningen kræver hjælp udefra. - Jeg sikker på, at systemet ikke kommer til at fungere godt nok og hurtigt nok uden meget brug af ekstern bistand. Vi er ikke i stand til selv at løse problemerne godt nok og hurtigt nok, siger sundhedsdirektør i Region Midtjylland Ole Thomsen.  Regionen indgår derfor en aftale med et eksternt IT-firma, for fremover at holde systemet fri for nedbrud. - På helt kort sigt laver vi en aftale med Systematic, om at få tilført nogle meget kompetente ressourcer, som både ved noget om drift og om selve Elektronisk patientjournal. Derefter skal vi finde ud af, hvor mange af disse IT-opgaver vi skal løse selv, siger sundhedsdirektør Ole Thomsen.",Lillian Knudsen/Carsten Østergaard,Østjylland,2014-02-21T13:00:00+00:00,https://www.dr.dk/nyheder/regionale/oestjylland/gentagne-nedbrud-i-sygehuses-journalsystem-er-til-fare-patienter,DR
VIDEO DR i Kijev: Personale i lighus bryder ud i sang og gråd,"Sygeplejersker, læger og demonstranter bragte 13 dræbte ud af en hotellobby, mens tårerne trillede.",,"- Jeg skal lige væk. Jeg er lige nødt til at løbe her. Sådan lød det fra Matilde Kimer, DR's korrespondent i Kijev, da hun i morges var igennem til P1. Matilde Kimer var nødt til at afbryde reportagen, fordi urolighederne i Ukraines hovedstad blussede voldsomt op igen. Kampene mellem demonstranter og politi fortsatte igennem det meste af dagen, og eskalerede til nye højder. I gårsdagens sammenstød blev mindst 26 dræbt, mens urolighederne i dag har bragt dødstallet endnu højere op. - Stemningen nu er trykket, og nærmest ulykkelig. Her til aften er der sorg over hele Kijev, siger Matilde Kimer. En hotellobby har i løbet af dagen fungeret som en slags lighus, hvor mindst 13 lig har ligget siden i morges. I det midlertidige lighus kommer sorgen i særdeleshed til udtryk, fortæller Matilde Kimer, der har besøgt hotellet her til aften. - Nu har man fundet et rigtigt lighus, så der stod læger, sygeplejersker og demonstranter og sang nationalsangen, mens de bar de omkomne ud med tårerne trillende ned ad kinderne, siger en grådkvalt Matilde Kimer til Aftenshowet. Se hele indslaget med Matilde Kimer, der fortæller om stemningen i Kijev her til aften, i toppen af artiklen.",Anna Sol Jørgensen,Udland,2014-02-20T19:21:00+00:00,https://www.dr.dk/nyheder/udland/video-dr-i-kijev-personale-i-lighus-bryder-ud-i-sang-og-graad,DR
Ventetiden på akuttelefonen fortsætter med at stige,"Borgerne har i gennemsnit ventet 26 minutter på at komme igennem til akuttelefonen, viser et notat fra Region Hovedstaden.",Lægeformand: Det kan ikke overraske regionen Vil ansætte flere sygeplejersker Lægerne vil finde en løsning med Region Hovedstaden,"Borgere, der vil igennem til Region Hovedstadens akuttelefon må stadig vente i lang tid på at komme igennem til sygeplejerskerne og ventetiden fortsætter med at stige. Det viser et notat fra Region Hovedstaden og i weekenden var ventetiderne de længste i ordningens levetid, skriver Berlingske.  Her måtte borgere i gennemsnit vente 26 minutter i røret og der var borgere, der måtte vente i helt op til 48 minutter på at komme igennem til akuttelefonen i den forgangne weekend. - Det synes jeg, er rigtigt ærgerligt og det er også uacceptabelt, fordi vi gerne vil give et tilbud til borgerne, hvor de selvfølgelig ikke skal sidde og vente på at komme til, siger formand for Region Hovedstaden, Sophie Hæstorp Andersen til P4 København. Problemet kan dog ikke komme bag på regionen, mener Mads Koch Hansen, der er formand for lægeforeningen. - Det viser igen, at det her ikke var ordentligt planlagt og at den beslutning man tog, var funderet på et forkert grundlag, siger Mads Koch Hansen. For at mindske ventetiden vil regionsrådsformand Sophie Hæstorp Andersen nu hyre fem til 10 ekstra sygeplejersker. - Vi har generelt behov for flere sygeplejesker til at tage telefonen og vi ansætter også løbende flere læger, siger Sophie Hæstorp Andersen. Men det er symptombehandling, mener Mads Koch Hansen. - Som jeg læser tallene, så er det læger, der mangler. Så jeg tror ikke løsningen er flere sygeplejersker. For vi er nødt til at have den faggruppe ind, der rent faktisk kan afslutte nogle patienter, siger han til P4 København. I stedet bør man finde en løsning mellem Region Hovedstaden og de praktiserende læger, der sidste år mistede lægevagten, siger Mads Koch Hansen. - Jeg håber at man kan finde en løsning sammen. For det her går ud over patienterne og det er der ikke nogen, der kan være tjent med, siger han. Men Sophie Hæstorp holder fast i at ventetiderne nok skal komme ned, hvis regionen følger den plan for akuttelefonen regionsrådet netop har vedtaget. - Vi følger den plan som regionsrådet vedtog i går og det er at alle skal kunne komme igennem i løbet af tre minutter, siger Sophie Hæstorp Andersen.",Anne Diklev Pallesen,København,2014-02-05T07:20:00+00:00,https://www.dr.dk/nyheder/regionale/hovedstadsomraadet/ventetiden-paa-akuttelefonen-fortsaetter-med-stige,DR
BILLEDESERIE Smeltet sne og vandpytter,,,,Sandie Eza Vickneswaravel,,2014-02-10 00:00:00,https://www.dr.dk/nyheder/billedeserie-smeltet-sne-og-vandpytter,DR
Læge om medicinering af fanger: Det bør en fængselsbetjent ikke gøre,"Lægeforeningen råder arresthusene til, at det er sundhedsfagligt personale, der skal stå for medicin-udlevering.",De mangler uddannelse Alvorlige bivirkninger Anbefaler sygeplejersker Kriminalforsorgen: Vi er i gang med at uddanne,"Det er vigtigt, at det er en sundhedsfaglig medarbejder, der udleverer medicin til de indsatte i landets fængsler og arresthuse. Så klar er beskeden fra Lægeforeningen. - Der er større risiko for at lave fejl, jo mindre man ved om det, man har med at gøre, siger Michael Dupont, der er formand for Lægemiddeludvalget i Lægeforeningen, til DR Nyheder. I landets arresthuse er det oftest fængselsbetjentene selv, der skal udlevere medicin til de indsatte, og det er noget, der bekymrer flere betjente, lyder det fra Fængselsforbundet. En bekymring, som Michael Dupont godt kan forstå. - Jeg er sikker på, at de er omhyggelige og præcise nok, men det er jo ikke den uddannelse, de har, så jeg kan godt forstå, hvis de selv råber vagt i gevær, siger han. Ifølge Fængselsforbundet og en aktindsigt i rapporter fra Arbejdstilsynet er flere fængselsbetjente bekymrede for konsekvenserne, hvis de fejlmedicinerer. - Og konsekvenserne kan være alvorlige i forskellig grad, siger Michael Dupont og henviser til, at en stor del af de indsatte skal have medicin, fordi de har psykiske lidelser. - Vi har stor fokus på bivirkningerne af den type præparater, der bliver givet. For de kan være ganske alvorlige, for eksempel hjerteproblemer og i værste fald med dødelig udgang, siger Michael Dupont. Han vil derfor anbefale arresthusene, at en sundhedsfaglig medarbejder skal tilknyttes på samme basis som i landets fængsler. Her er det læger eller sygeplejersker, der står for medicineringen af fanger, hvor det i arresthusene er personalet, der i praksis udleverer medicinen. - Der skal sundhedsfagligt personale til, hvis patienter får medicin, men jeg vil umiddelbart tro, at en sygeplejerske kan hjælpe dem med det, siger han. Kriminalforsorgen har iværksat efteruddannelse i medicinering i hele landet, og i flere arresthuse har fængselsbetjentene allerede været igennem kurserne, oplyser Kriminalforsorgen til DR Nyheder. - Vi har en stor indsats i gang for at lære vores betjente at udlevere medicin, siger vicedirektør i Kriminalforsorgen, Ole Hansen. Men Kriminalforsorgen afviser, at der er behov for en sundhedsfaglig medarbejder i arresthusene i samme antal timer som i fængslerne. - Det er der simpelthen ikke arbejde nok til. Det er et spørgsmål om behov, siger Ole Hansen og understreger, at en arresthuslæge skal stå til rådighed for fængselsbetjentene ved tvivlsspørgsmål.",Louise Damløv,Indland,2014-02-14T08:26:00+00:00,https://www.dr.dk/nyheder/indland/laege-om-medicinering-af-fanger-det-boer-en-faengselsbetjent-ikke-goere,DR
Headhuntet på Twitter: Sandie drages af at udlevere sig selv,En ærlig skarpsindighed på Twitter har skaffet Sandie Westh et stort publikum – og et job som radioreporter. Hvad er hendes hemmelighed?,Bekymret omgangskreds,"Det startede egentlig bare som god underholdning, da 26-årige Sandie Westh begyndte at bruge Twitter tilbage i 2009. - Jeg fik en masse grineren små hverdagshistorier om, hvad folk går og laver, men så begyndte jeg at kommunikere med folk derinde, og så begyndte det at tage fart, fortæller Twitter-brugeren, der studerer antrolopologi i dag, og netop kan kalde sig nyslået radioreporter på ungdomskanalen DR MAMA. Det skyldes især hendes evne til at være sjov, ærlig og lynhurtig på Twitter, der blandt andet resulteret i ytringer som denne: - Det afhængighedsforhold jeg har med min telefon er intenst, men det jeg har med min oplader, det er direkte latterligt, kan det for eksempel lyder fra @SandieWesth. Eksplicit og kortfattetDen opsnappede en redaktør på DR og Sandie blev inviteret til casting. Sandie Wesths stil, der på kort tid har genereret over 10.500 tweets og over 1.300 følgere – en iøjnefaldende bedrift, når man ikke hedder Lasse Rimmer eller Anders Breinholt og ikke er kendt i det hele taget. Men hvorfor overhovedet ytre sig over for en masse mennesker, som man ikke nødvendigvis kender personligt? - Det der er umiddelbart drager mig er muligheden for at være fuldstændig eksplicit, og man skal ikke skrive en stil, men kan være meget kortfattet. Det drager mig lidt at udlevere mig selv og være personlig og få respons, fortæller Sandie Westh, der tweeter omkring otte gange om dagen nogle gange mere. Færdig med Facebook Ud over Twitter er Sandie Westh også tilstede på andre tjenester som Tumblr, Instagram og Facebook. Men sidstnævnte er gledet i svinget for superbrugeren af sociale medier. Fotos af babyer og nybagte speltboller er ikke Sandie Westh, som hun siger: - Det er typisk glansbilleder på Facebook. Jeg kan godt lide, når folk er ufiltrerede på den der selvudleverende ironiske måde. På Twitter gider folk ikke dine speltboller, men man vil gerne høre, hvis du har hældt seks dl vand i stedet tre for i dejen. For bommerterne er sjove og genkendelige for andre mennesker. At være @SandieWesth er en livsstil, der kommer til udtryk på busstoppestedet, imens Sandie venter på bussen, det kan også være imens hun sidder derhjemme med en kop kaffe – eller under den kedelige forelæsning. Det er en livsstil, der snildt kan tage et par timer om dagen og nogle gange mere. Det har fået Sandie Wesths familie og venner til at blive bekymret for tidsforbruget. - Men nu hvor de kan se, at jeg faktisk har fået et job på det, er det faktisk okay, griner Sandie Westh, der er en del af teamet på Eftermiddagen på MAMA sammen med Mikkel Borg (@Mikkelborg) og nyopstartet vært Andrew Moyo (@MandrewMoyo). Læs mere om værterne her. Eftermiddagen på MAMA sender fra på mandag kl. 14.",Nicolai Sebastian Holle,Kultur,2014-02-19T09:47:00+00:00,https://www.dr.dk/nyheder/kultur/headhuntet-paa-twitter-sandie-drages-af-udlevere-sig-selv,DR
Fængselsbetjente frygter at fejlmedicinere fanger,"Op til 90 procent af de indsatte i danske fængsler og arresthuse har psykiske lidelser, men fængelsbetjentene ved ikke altid, hvordan de skal medicineres.",Mange psykisk syge Det er uansvarligt Kriminalforsorgen: Vi har sat uddannelse i gang,"Størstedelen af de indsatte i landets fængsler og arretshuse har en psykisk lidelse og har derfor brug for daglig medicinering i en eller anden form. I fængslerne er det læger og sygeplejersker, der står for medicineringen, men i de små arresthuse er det fængselsbetjentene selv, der skal udlevere præparaterne, selv om de ikke altid har fået nogen uddannelse på området. Sådan lyder kritikken fra Fængselsforbundet. - Det er fuldstændig grotesk, at en uuddannet fængselsbetjent skal håndtere særdeles farlig medicin. Det er simpelthen ikke godt nok, siger Kim Østerby, formand i Dansk Fængselsforbund, til DR Nyheder. Hans udmelding bakkes op af Arbejdstilsynets rapporter, der har påpeget det problematiske i, at det er betjente, der står for medicinudlevering. Det viser en aktindsigt, som DR Nyheder har fået. Ifølge Kriminalforsorgen har 90 procent af de indsatte i Vestre Fængsel en psykisk lidelse og har derfor i vid udstrækning brug for medicin. I landets arresthuse, hvor varetægtsfængslede og dømte med kortere straffe sidder, kan tallet være lige så højt, vurderer Kim Østerby. - Det er et meget godt billede af, hvad det er for et klientel, der sidder i Kriminalforsorgens fængsler generelt. Derfor mener han, at det er uansvarligt, at fængselsbetjentene ikke har nogen uddannelse i at håndtere medicinen. - Man skal forestille sig, at man åbner sit medicinskab, og så står der mellem 20 og 40 glas medicin. Noget af det er særdeles farlig psykofarmaka, som metadon og beroligende medicin, som fængselsbetjenten dagligt skal hælde op i et bæger, siger han og fortsætter: - Konsekvensen kan være, at vi kommer til at give en fange noget medicin, han ikke skulle have, og at han i yderste konsekvens bliver rigtig syg af det, siger Kim Østerby. Han vil derfor have Kriminalforsorgen på banen og tilbyde efteruddannelse til fængselsbetjentene, så de føler sig bedre klædt på til at løse opgaven. - Man skal bare sende nogle ud i arresthusene og fortælle dem, hvad de skal gøre. Men det er der ikke vilje til, siger Kim Østerby. Hos Kriminalforsorgen, der står for uddannelsen af landets fængselsbetjente, erkender Ole Hansen, at der har været et problem i arresthusene, og at det problem stadig eksisterer nogle steder. - Men vi har gjort meget, vi har sat et efteruddannelsesforløb i gang i hele landet, og vi er i gang med at gøre endnu mere, siger vicedirektør i Kriminalforsorgen, Ole Hansen, og forklarer, at flere af landets betjente allerede har deltaget i det kursus. Har I gjort nok? - Det er altid svært, hvornår er nok nok? Jeg tror klart, at vi skal gøre mere på det her område. Og i og med, at vi har sat et efteruddannelsesforløb i gang, så siger vi jo også, at det kan gøres bedre, siger han.",Louise Damløv og Hans Christian Kromann,Indland,2014-02-14T06:00:00+00:00,https://www.dr.dk/nyheder/indland/faengselsbetjente-frygter-fejlmedicinere-fanger,DR
Enhedslisten: Lærerne betaler prisen for reform,"Der stilles krav til lærere og elever - men ikke erhvervslivet, kritiserer Enhedslisten. ",Hvor er kravene til erhvervslivet?,"Enhedslisten er det eneste parti, der ikke vil være med i regeringens erhvervsskolereform. For det er lærerne på skolerne, der betaler prisen med ringere arbejdsvilkår og mindre vejledning til eleverne, siger Enhedslistens uddannelsesordfører, Rosa Lund, i en pressemeddelelse: - Vi kan ikke acceptere, at reformen skal finansieres af, at lærerne skal løbe hurtigere, ligesom i folkeskolereformen. Det giver dårligere arbejdsvilkår for lærerne og forringer kvaliteten i udannelserne. Enhedslisten har ellers været med i de seneste to aftaler om erhvervsuddannelserne, men har nu forladt regeringens tredje aftale efter flere måneders forhandlinger. Men selvom reformen skal løfte kvaliteten af erhvervsuddannelserne - og indeholder gode elementer - er aftalen usoildarisk, mener Rosa Lund: - Den rammer lærere og elever, men stiller ikke nogen som helst krav til erhvervslivet. Det kan vi ikke være med til. - Det er et altoverskyggende problem, at der ikke skabes en eneste ny praktikplads, når op imod 11.000 elever ikke kan gennemføre deres uddannelser. Det er virkelig katastrofalt, at der laves en længe ventet reform af erhvervsuddannelserne, uden den løser praktikpladsproblemet, siger Rosa Lund.",Susanne Junker,Politik,2014-02-24T20:42:00+00:00,https://www.dr.dk/nyheder/politik/enhedslisten-laererne-betaler-prisen-reform,DR
Færre syrere vil til Danmark,"Sidste år strømmede syriske flytninge over grænsen, men nu er strømmen stilnet af.",Ikke færre kontroller Flygtningene håber på en bedre verden,"Borgerkrigen i Syrien gav i tilbage i september sidste år en voldsom stigning i antallet af syrere som forsøgte at komme til Danmark. Alene i september tilbagehold politiet 58 syriske flygtninge ved den dansk/tyske grænse. Før det havde tallet været nul, og i den seneste måned har politiet kun standset 11 syriske flygtninge. - Vi ser ikke det boom, som vi så sidste efterår, fortæller Palle Linné, vicepolitiinspektør og leder af udlændingekontrolafdelingen i Padborg. Hos det tyske politi er boomet også forsvundet, men der kommer stadig flygtninge fra Syrien. I torsdag blev fem syrere kørt over grænsen af en tysk chauffør og sat af i Danmark, men blev straks efter tilbageholdt af dansk politi. - Vi fortsætter med det kontroltryk som vi har i det grænsenære område, og det er det samme som dengang vi havde det store boom, siger Palle Linné. Ifølge Palle Linné er de syriske flygtninge primært mænd, der søger en bedre verden i det nordlige europa. Nogle af dem prøver at slippe uset over grænsen, mens andre selv henvender sig til politiet efter hjælp, hvorefter de bliver sendt til Sandholmlejren. Hos Udlændingestyrelsen ser de samme tendens som hos grænsepolitiet. I oktober sidste år var der næsten dobbelt så mange asylansøgere fra Syrien sammenlignet med gennemsnittet i 2013, og nu er tallet faldet igen. ",Amanda Rokkjær Munksgaard,Syd- og Sønderjylland,2014-02-18T05:56:00+00:00,https://www.dr.dk/nyheder/regionale/syd/faerre-syrere-vil-til-danmark,DR
Weekenden vil dufte af forår,Det lune og ustadige vejr har bidt sig fast indtil videre.,En lun fredag Måske regn om natten Lørdag En tør søndag,"Det ser ud til, at det milde vejr med den lune luft og regn har bidt sig fast for en tid. Dette vejr kommer fra sydvest, skriver DMI. Vi får endnu en weekend, der dufter lidt af forår, siger DR Nyheders vejrvært Morten Lynge: - Selv om vi ikke får tocifrede temperaturer, så vil det blive lunt. Temperaturen vil svinge mellem 5 og 9 grader. De østlige egne kan forvente til skyer med regn af og til, mens den vestlige del af Danmark kan se frem til lidt eller nogen sol og kun enkelte byger. Vinden, der kommer fra syd og sydvest, vil være let til frisk. Nattemperaturen svinger mellem 1 og 5 grader. Måske vil natten byde på enkelte regnbyger. Det bliver solbrille-vejr lørdag.  Solen vil titte frem, nogle steder noget mere end andre. Men der er også risiko for regn, især i den vestlige del af landet. Og den lune luft fortsætter med mellem 4 og 8 graders varme. Om natten kan der fortsat forekomme byger nogle steder, men ellers en klar nat med plusgrader mellem 2 og 5. Den østlige del af landet vil have det køligst. Den sidste dag i weekenden begynder tørt og med nogen sol. Senere kommer der skyer vestfra. Søndagens temperaturer vil - om dagen - være på mellem 5 og 9 grader og om natten mellem 2 og 5 graders varme.",Lene Koogi,Vejret,2014-02-20T11:30:00+00:00,https://www.dr.dk/nyheder/vejret/weekenden-vil-dufte-af-foraar,DR
Dokumentar om to belgiske drukkenbolte er tragihyggelig,"Der er ingen social omsorg, men litterære kvaliteter i ny dokumentar fra Udkantsbelgien",Har valgt at gå i hundene To fnisende sygeplejersker Kaster op hos tandlægen Der er ikke brug for os hver dag En spand kogende hed vand På kanten af sund moral Den tragihyggelige tone,"Tragihyggeligt. Hvis der er et udtryk, der passer på stemningen i den hollandske dokumentarfilm 'Ne me quitte pas', er det tragihyggeligt. Filmen har ikke den rette balance mellem det tragiske og det komiske til at være klassisk tragikomisk, men tragisk er den, og derudover er der noget forunderligt hyggeligt og afstressende ved at følge filmens 107 minutter. Den hygge er lidt af et paradoks eftersom 'Ne me quitte pas' følger to mænd, der har valgt at gå i hundene. Det er alarmerende udfra enhver socialt bevidst velfærdstanke, og havde 'Ne me quitte pas' været en almindelig featureartikel i en dansk søndagsavis, ville den have haft en underliggende nogen-må-gøre-noget-undertone. Men de hollandske instruktører Sabine Lubbe Bakker og Niels van Koevorden har valgt en anden tilgang, uden tvivl fordi de i mødet med hovedpersonerne Bob og Marcel fandt nogle helt andre kvaliteter end vi normalt hører om i reportager fra samfundets bund. De to alkoholiserede venner fra Vallonien, den fransktalende del af Belgien, har mange andre toner end ren mol. Der er noget charmerende over deres fordrukkenhed og medfølgende samtaler om at gøre en ende på deres elendige liv et sted i ingenting i Udkantsbelgien. Den yngste af de to, Marcel, har den klassiske klovns kvaliteter. Han kan ligge på et hospital under behandling for sin alkoholisme mens han fortæller sjofle vittigheder til to fnisende sygeplejersker, og han gør det med en naturlighed som om han ikke er klar over at han har charme. Derudover er der en litterær kvalitet ved Bob og Marcel, to alkoholikere, som er holdt op med at have en betydning for verden omkring dem, og som sidder stille og roligt ved et køkken- eller havebord og konverserer om de forskellige måder, man kan tage livet af sig selv. Det fremgår tydeligt at dødsdriften ikke er helt så stor som de to herrer antyder, eftersom de begge er hunderædde for at gå til tandlæge. Marcel er endda så angst for at blive pillet i munden, at han kaster op midt i tandlægens behandling. Netop de litterære kvaliteter har instruktørerne Bakker og van Koevorden sat en tyk streg under og trukket helt frem i lyset i 'Ne me quitte pas'. De åbner filmen med citatet 'der er ikke brug for os hver dag' fra den irske forfatter Samuel Becketts berømte stykke 'Mens vi venter på Godot'. Og så præsenterer de i øvrigt Bob og Marcel i en anti-spændingskurve, der er fuldstændig løsrevet fra al dramaturgi, sådan som Becketts stykke. Der er ingen fremadskubbende handling i 'Ne me quitte pas'. Der er rigeligt med drama, men det bliver præsenteret som om det ikke er dramatisk, som om det ikke har betydning for noget. Marcels kone har netop forladt ham for en anden, da vi kommer ind i filmen, og hans bøn om et hurtigt knald hos eks-konen er mildt sagt ynkeligt. Endnu mere trist er hans kvaler med at acceptere, at han ikke kan være sammen med sine tre små børn, der kommer på besøg under stor tumult og ståhej. Børnene kan tydeligvis heller ikke forstå hvad der foregår. I en sekvens i begyndelsen af filmen har Marcel drukket sig så kanonstiv, at han vælter over i en lampe i hjørnet af Bobs stue og symbolsk går ud som et lys. Den situation ordner Bob ved at hente en spand kogende hed vand som han kyler udover Marcel, der vågner, konfus, og forsøger at forstå hvad der foregår. Det samme gør vi som publikum. Det er dramatisk, men på en meget begivenhedsløs måde, der gør filmens 107 minutter til for mange. Samtidig giver filmen en underlig fornemmelse af at to instruktører har fortolket to ynkelige nedslidte mænd og konkluderet, at de fungerer bedre som underholdende litterære karakterer end som sociale tilfælde, der har brug for hjælp. Det er på kanten af sund moral, især i en sekvens hvor Marcel kører hjem på sin knallert, stangbacardi, i mørke og i sne, med livet som indsats - uden at instruktørerne griber ind. Men det er naturligvis den 'afstandstagende' indgang, der får Bob og Marcel til at stå så sprællevende for os. Havde instruktørerne valgt den klassiske det-er-synd-for-dem-vi-må-gøre-noget-tilgang var vores øjne hurtigt blevet trætte af Marcel og Bob. Det er den tragihyggelige tone, der gør at vi ser et par klassiske tabere på en ny måde - hvilket i enhver henseende er mere perspektiverende, mere åbnende. Og mere spændende som film. 'Ne me quitte pas' bliver vist i 45 biografer landet over den 5. februar, som en del af serien DOXBIO. Derefter fortsætter den i almindelig distribution i enkelte biografer.",Per Juul Carlsen,Film & serier,2014-02-04T04:42:00+00:00,https://www.dr.dk/nyheder/kultur/film/dokumentar-om-belgiske-drukkenbolte-er-tragihyggelig,DR
BILLEDSERIE Laudrups karriere i billeder,,,,Morten Top,,2014-02-18 00:00:00,https://www.dr.dk/nyheder/billedserier/2014/02/18123233.htm?focusId=3546851,DR
BILLEDSERIE En vandretur på 1.500 kilometer,,,,Kasper Nielsen,,2014-02-14 00:00:00,https://www.dr.dk/Nyheder/Billedserier/2014/02/122538.htm?focusId=3543997,DR
Ny massakre i Nigeria: Bevæbnede islamister dræber 47,"Boko Haram slog til i nattemørket, lyder det. Gruppen truer også med at angribe Nigerias olierige områder.",,"Den islamistiske gruppe Boko Haram har onsdag stået bag endnu en massakre i det uroplagede Nigeria. Bevæbnede mænd slog til mod byen Bama i den nordøstlige del af landet. Her angreb de en skole og slog 47 mennesker ihjel - flere blev skudt og brændt, lyder det fra politiet og øjenvidner. Den lokale politichef bekræfter dødstallet i delstaten Borno, som ligger i epicentret for det islamistiske oprør, som har kostet tusindvis af menneskeliv siden 2009. Adskillige flere er blevet kvæstet i urolighederne, tilføjer han. - Boko Haram ankom klokken fire - lige da vi skulle til at gøre os klar til morgenbønnen, siger en af de lokale beboere i Bama og tilføjer: - Der var skyderi overalt. Flere døde. Studerende var nødt til at løbe for livet, da de angreb et college for piger. Onsdagens massakre er en blandt flere den seneste tid. Søndag blev 106 mennesker slået ihjel i en landsby i den nordøstlige del af landet - butikker blev plyndret og huse brændt ned. For omkring to uger siden stod Boko Haram bag et angreb mod to andre landsbyer i Borno, hvor 43 personer blev dræbt. Boko Haram betyder vestlig uddannelse er en synd. Gruppen har været aktiv i den nordlige del af landet med angreb, der primært har været rettet mod kristne. Boko Haram kæmper blandt andet for, at sharia-lov skal indføres i hele Nigeria. Den islamiske gruppe betegnes som en terrorgruppe i USA. Lederen af Boko Haram, Abubakar Shekau, truer onsdag med at angribe Nigerdeltaet i Nigeria, hvor der er store olieforekomster, skriver nyhedsbureauet AFP. /ritzau/Reuters",,Udland,2014-02-20T12:12:16+00:00,https://www.dr.dk/nyheder/udland/ny-massakre-i-nigeria-bevaebnede-islamister-draeber-47,DR
Bandeleder får otte år for drabsforsøg på Bandidos,En bandeleder beordrede unge til at skyde mod tatovørforretning i Køge. 16-årig får fire år for drabsforsøg.,To teenagere stod bag skuddene Teenagere bliver også straffet,"En 25-årig bandeleder fra Black Cobra blev tirsdag ved Retten i Roskilde idømt otte års fængsel for at have beordret et skyderi mod en tatovørforretning i Køge i februar sidste år. En 16-årig dreng er idømt fire års fængsel og betinget udvisning for drabsforsøg, oplyser anklager Thomas Hugger, Midt- og Vestsjællands Politi. - Det er spændende, at det denne gang er lykkedes at få dømt en bagmand. Normalt får man kun fat i de små fisk, siger Thomas Hugger til Ritzau. Skuddene mod den Bandidos-relaterede tatovørforretning State of Grace på Nørre Boulevard i Køge faldt den 2. februar om aftenen. Drabsforsøget blev udført af to teenagere, der affyrede skud, mens de kørte forbi tatovørforretningen på en scooter. Ingen blev ramt ved angrebet, da de fire personer, der var til stede i butikken, formåede at flygte gennem baglokalet. På tidspunktet for drabsforsøget var føreren af scooteren, den nu dømte Ilham Kakar, 15 år, mens han havde en 14-årig bag sig som passager. Det var den 14-årige, der affyrede skud mod forretningen, men da han var under den kriminelle lavalder, har han ikke været for retten, men er i stedet overgivet til de sociale myndigheder. Kort inden skudepisoden mødtes de to teenagere med den skyldige 25-årige Oruc Türkoglu, som ifølge retten ubestridt er ledende medlem af bandegruppen Black Cobra, og som retten har fundet det bevist, gav drengene instruktioner om, hvordan angrebet skulle udføres. Den 25-årige ankede sin dom på stedet, mens den 16-årige tog betænkningstid. Han overvejer nu sammen med sin forsvarer, om også han vil anke. /ritzau/",,Indland,2014-02-04T18:15:14+00:00,https://www.dr.dk/nyheder/indland/bandeleder-faar-otte-aar-drabsforsoeg-paa-bandidos,DR
USA bakker op om Ukraines nye premierminister,Den amerikanske vicepræsident Joe Biden giver sin fulde støtte til Ukraines nye premierminister.,Timosjenkos parti i spidsen Krise på krim truer,"Den amerikanske vicepræsident Joe Biden har i en telefonsamtale forsikret den nye ukrainske premierminister, Arsenij Jatsenjuk, om, at USA fuldt ud støtter hans nye koalitionsregering. - Vicepræsidenten forsikrede premierministeren om, at USA vil give sin fulde støtte, mens Ukraine implementerer de nødvendige reformer for vende tilbage til en sund økonomi, hedder det i en meddelelse fra Det Hvide Hus. Parlamentet i Ukraine godkendte torsdag en koalitionsregering med den tidligere oppositionsleder Arsenij Jatsenjuk i spidsen som ny premierminister. Lederen af Fædrelandspartiet, som er den tidligere premierminister Julia Timosjenkos parti, skal lede regeringen frem til præsidentvalget, der afholdes 25. maj. Da han officielt overtog posten i parlamentet torsdag, var det med et dystert budskab og advarsler om, at Ukraine går en svær fremtid i møde. - Der er ingen anden udvej for os end at tage ekstremt upopulære beslutninger, sagde Jatsenuk. - Vores land er på randen af økonomisk og politisk kollaps. Opkaldet fra vicepræsident Joe Biden kom omkring samtidig med, at Ukraines nye regering advarede Rusland mod enhver form for indgreb på Krim-halvøen. Torsdag morgen indtog bevæbnede og uniformerede prorussiske aktivister den regionale regerings hovedkvarter. Også det lokale parlament blev besat. Og ifølge det russiske nyhedsbureau Interfax omringede omkring 50 uniformerede mænd kortvarigt den største lufthavnen på Krim natten til fredag. Krim som formelt var en del af Rusland, blev i 1954 ført ind under Ukraine. Halvøen udgør den sidste store bastion i Ukraine for modstanden mod det nye styre.",ritzau,Udland,2014-02-28T08:04:00+00:00,https://www.dr.dk/nyheder/udland/usa-bakker-op-om-ukraines-nye-premierminister,DR
Nu kan voldtægtsofre få hjælp i hele landet,3. marts åbner Region Sjælland som den sidste region i Danmark to centre for voldtægtsofre.,"Der er for langt fra Nakskov til Rigshospitalet Hver fjerde får ikke den hjælp, hun har brug for","I årevis har sjællandske kvinder, der er blevet voldtaget, ikke haft mulighed for at få akut hjælp og behandling i nærheden af, hvor de bor. Mens kvinder i alle andre regioner efter et overgreb kan ty til lokale centre for voldtægt, er kvinderne i Region Sjælland blevet henvist til Rigshospitalet i København. Men 3. marts får de sjællandske kvinder egne centre, som åbner i henholdsvis Holbæk og Nykøbing Falster. Det er en rapport udarbejdet af Sundhedsstyrelsen i 2012, som har fået Region Sjælland til at oprette de to centre for voldtægtsofre. Rapporten viser en underrepræsentation af voldtægtsofre fra den sjællandske region, hvilket ifølge Sundhedsstyrelsen skyldes, at de aldrig møder op på Rigshospitalet og derfor ikke får den nødvendige hjælp. - Mange af dem, som bliver udsat for et seksuelt overgreb, er nødt til at tage offentlige transportmidler, og så er der simpelthen for lange transporttider fra for eksempel Nakskov til Rigshospitalet, siger lægefaglig konsulent i Region Sjælland, Britta Ortiz. Der er altså flere kvinder i den sjællandske region, der aldrig har fået de tilbud, de har behov for. I Regionsrådet erkender formand Jens Stenbæk (V), at man ikke har været klar over problemet. - Vi troede, at centret på Rigshospitalet var det bedste tilbud, vi kunne give vore borgere. Det er først med rapporten 2012, at det er gået op for os, at vi kan give et bedre tilbud i vores egen region, siger Jens Stenbæk. Han glæder sig over, at kvinderne i Region Sjælland nu får samme tilbud som kvinder andre steder i landet. Tal fra Rigshospitalet viser, at det københavnske center for voldtægtsofre om året tager imod 70-80 voldtægtsofre fra Region Sjælland. Men ifølge de nationale tal skulle det ligge mellem 100 og 110 akutte henvendelser, lyder det i rapporten.  ",Lis Vibeke Læsøe Olsen,Sjælland,2014-02-28T04:50:00+00:00,https://www.dr.dk/nyheder/regionale/sjaelland/nu-kan-voldtaegtsofre-faa-hjaelp-i-hele-landet,DR
Tre maskerede mænd likviderer journalist i Ukraine,"En journalist  er blandt de dræbte i gårsdagens kampe i Kijev, som præsident Janukovitj giver oppositionen skylden for.",Præsident: Det er oppositionens skyld Oppositionsleder forsvarer Uafhængighedspladsen,"Over 1000 sårede og mindst 25 døde er det foreløbige resultat af de kampe, der i går fandt sted på og omkring Uafhængighedspladsen i det centrale Kijev, da politiet stormede demonstranternes lejre. Blandt de døde er en ukrainsk journalist, Vjatsjelav Veremji, som er død af skudsår efter at være blevet angrebet af maskerede mænd. Det skriver den afdødes arbejdsgiver, avisen Vesti. Overfaldet fandt sted en lille kilometer fra Uafhængighedspladsen, hvor han blev hevet ud af sin bil og skudt i brystet. Gårsdagens kampe er den foreløbige kulmination på flere måneders ulmende uro i den ukrainske hovedstad. Præsident Viktor Janukovitj placerer skylden foran sine politiske modstanderes dør. - Oppositionslederne har tilsidesat demokratiske principper, hvor man vinder magt gennem valg og ikke på gaden. De er gået over stregen ved at opfordre folk til at bevæbne sig, sagde præsidenten i en pressemeddelelse her til morgen. Han opfordrede samtidig oppositionspolitikerne til at adskille sig fra 'de radikale elementer' i protesterne og understregede, at det ikke er for sent at stoppe konflikten. Men oppositionens ledere ser ikke ud til at være på vej mod et kompromis. Den tidligere boksestjerne Vitalij Klijtsko var på Uafhængighedspladsen hele aftenen i går og opfordrede de mange demonstranter til at stå fast. - Det her er en ø af frihed, og vi vil forsvare den, sagde Klijtsko, som er leder af Udar-partiet. Politiet fortsatte med at storme pladsen natten igennem. Den sidste offensiv fandt sted klokken fire i morges.",Esben Christensen,Udland,2014-02-19T07:30:00+00:00,https://www.dr.dk/nyheder/udland/tre-maskerede-maend-likviderer-journalist-i-ukraine,DR
BILLEDSERIE Dansk fotograf viser konsekvenserne af syreangreb,,,,Morten Top,,2014-03-06 00:00:00,https://www.dr.dk/nyheder/billedserier/2014/03/05144138.htm?focusId=4072318,DR
Søvnproblemer? Hvad god søvn betyder for vort helbred,,,,Morten Top,,2014-03-02 00:00:00,https://www.dr.dk/nyheder/artikler/2014/03/02/163347.htm?focusId=4216801,DR
Søvnproblemer? Hvad god søvn betyder for vort helbred,,,,Morten Top,,2014-03-02 00:00:00,https://www.dr.dk/nyheder/artikler/2014/03/02/163347.htm?focusId=3884849,DR
Søvnproblemer? Hvad god søvn betyder for vort helbred,,,,Morten Top,,2014-03-02 00:00:00,https://www.dr.dk/nyheder/artikler/2014/03/02/163347.htm?focusId=3503840,DR
Weekenden: Foråret er tilbage med sol til alle,Sol og tocifrede temperaturer kendetegner den sidste weekend i marts.,Lørdag sol til hele Danmark Vinden vender søndag,"Du kan glæde dig til en flot og solrig forårsweekend. Det fine vejr begynder så småt fredag og træder så mere i karakter lørdag. Fredagen bliver tør og med skyer først på dagen og senere opklaring, siger DR Nyheders vejrvært, Morten Lynge: - Opklaringen kommer fra øst med en del sol. Temperaturerne vil kommer op på 9-13 grader. Noget koldere ved Østersøen. Svag til jævn vind. Natten til lørdag bliver klar og med  temperaturer mellem 1 og 5 plusgrader. Der kan være store lokale forskelle. Uanset om du bor i Nordjylland eller på Sjælland, eller der imellem får du brug for solbrillerne lørdag. - Solen vil skinne over hele landet, og du kan forvente mellem 8  og 13 graders varme, tilføjer Morten Lynge. Vinden vil hele døgnet være svag til jævn og komme fra øst. Natten til søndag kan enkelte steder byde på mellem 1 og 5 grader. Lokalt måske lige frysepunktet. Den sidste weekenddag bliver også ganske flot. Der vil blive mellem 10 og 15 grader, lunest i den vestlige del af Danmark og en del sol. Vinden, der er svag, bevæger sig mod vest og returnerer til øst igen mandag, slutter Morten Lynge.",Lene Koogi,Vejret,2014-03-27T11:03:00+00:00,https://www.dr.dk/nyheder/vejret/weekenden-foraaret-er-tilbage-med-sol-til-alle,DR
Sundhedsstyrelsen om problemer hos 1813: Det er alvorligt,"Sundhedsstyrelsen påpeger journalrod og personale, som ikke ved, hvornår de skal kontakte en læge, hos 1813. ",Alvorlige problemer - Ikke styr på fordelingen af opgaverne Alvorlige problemer med journalerne,"Sundhedsstyrelsen har været på kontrolbesøg hos Region Hovedstadens Akutberedskab, som tager telefonen, når syge borgere ringer 1813, og på baggrund af besøget rejser styrelsen alvorlig kritik af akuttelefonen. - Det er alvorligt, fordi det er vigtigt, at patienter får den behandling de skal have. - Vi mener, at det udgør en risiko for patienterne, siger Anne Mette Dons, chef for Sundhedsstyrelsens enhed for tilsyn og patientsikkerhed til DR Nyheder. - Sundhedsstyrelsen konstaterede ved tilsynsbesøget flere alvorlige problemer med uklart ansvar og mangelfuld journalføring og har anmodet Region Hovedstaden om hurtigt at følge op på sagen, skriver styrelsen i en pressemeddelelse. En del af kritikken går på, at de sygeplejersker, der tager telefonen hos 1813, ikke er instrueret ordentligt. De er ikke tilstrækkeligt klar over, hvornår de selv må råde patienterne, og hvornår der skal en læge ind over, og det udgør en alvorlig risiko for patienternes sikkerhed. - De var ved tilsynsbesøget ikke bekendt med, hvordan deres arbejde var afgrænset, og hvornår de skulle kontakte en læge. - Ledelsen henviste til det såkaldte beslutningsværktøj, men det var ikke klart for visitatorerne, om de måtte fravige beslutningsstøtteværktøjet, eller hvor de skulle finde specifikke instrukser, skriver styrelsen. Det skriver Sundhedsstyrelsen, som interviewede fire medarbejdere under besøget, og også har holdt øje med akutberedskabet siden januar. Sundhedsstyrelsen mener derudover, at der er alvorlige problemer med journalens opbygning, medarbejdernes journalføring og om journalen kan bruges i et eventuelt videre behandlingsforløb. Region Hovedstaden skal senest den 4. april have instrueret personalet grundigt, ligesom der skal sættes en løbende og systematisk opfølgning af personalets kompetencer og kvalitet af visitationen inden 25. april. Begge dele skal afrapporteres til Sundhedsstyrelsen. - Vi regner med at akuttelefonen retter op på de forhold, som vi har gjort opmærksom på, og at de overholder de tidsfrister, som vi har sat, siger Anne Mette Dons til DR. /ritzau/",,Indland,2014-03-27T16:31:00+00:00,https://www.dr.dk/nyheder/indland/sundhedsstyrelsen-om-problemer-hos-1813-det-er-alvorligt,DR
BILLEDSERIE En kamp for vand,,,,Morten Top,,2014-03-22 00:00:00,https://www.dr.dk/Nyheder/Billedserier/2014/03/22142656.htm?focusId=3401610,DR
BILLEDSERIE Dansk fotograf viser konsekvenserne af syreangreb,,,,Morten Top,,2014-03-06 00:00:00,https://www.dr.dk/nyheder/billedserier/2014/03/05144138.htm?focusId=4072362,DR
Tidligere lægevagtdirektør: Svært at kæde dødsfald og ventetid hos 1813 sammen,"Læge, der tidligere har kritiseret 1813, mener ikke, at ventetid og dødsfald umiddelbart kan kobles.",Får besked imens de venter Tidligere kritiker,"Der skal flere beviser på bordet, før den tidligere direktør for lægevagten i Region Hovedstaden vil koble ventetiden hos akuttelefonen 1813 med tre dødsfald. - Jeg synes, at det er besynderligt, hvis det er ventetiden på at komme igennem til en sundhedsfaglig person på 1813, der gør, at folk dør. Så mener jeg, at de burde have ringet 112, siger Jørgen Rem, tidligere direktør i lægevagten i Region Hovedstaden og praktiserende læge. Han gør opmærksom på, at borgere, der ringer til 1813 får at vide, at de skal ringe til alarmcentralen, hvis det er alvorligt. - Hvis det drejer sig om en livstruende tilstand skal du afbryde og i stedet ringe 1-1-2, siger en stemme, som det første, når man ringer til 1813 akuttelefonen. Et notat fra administrationen bag akuttelefonen har dokumenteret, at tre utilsigtede hændelser, der havde dødelig udgang, muligvis kan kædes sammen med lange ventetider hos 1813-telefonen. Det skriver Berlingske i dag. - I analyserne af de to patientforløb var konklusionen, at det principielt ikke kan udelukkes, at ventetid på telefonisk kontakt til 1813 kan have været medvirkende til dødsfaldene, lyder det i notatet fra den 27. januar. Jørgen Rem har tidligere kritiseret 1813 og mener, at læger bør modtage borgernes opkald og ikke sygeplejersker, som det er tilfældet hos 1813. - Men jeg har svært ved at kæde en telefonisk ventetid sammen med dødsfald, det kræver en nærmere og nøjere redegørelse. - Sådan noget har vi aldrig oplevet i lægevagten, siger Jørgen Rem. Han fortæller, at folk ringede 112 eller blev stillet videre til 112, når de kom igennem. - Det er jo ikke anderledes, end hvis du ringer til den praktiserende læge om morgenen mellem klokken 8 og 9, der kan jo også være ventetid på at komme igennem, og det dør folk normalt ikke af, siger Jørgen Rem. 1813 akuttelefonen erstattede lægevagten i Region Hovedstaden ved årsskiftet og har gentagne gange været kritiseret for de lange ventetider.",Sune Gudmann Christiani,Indland,2014-03-06T15:01:00+00:00,https://www.dr.dk/nyheder/indland/tidligere-laegevagtdirektoer-svaert-kaede-doedsfald-og-ventetid-hos-1813-sammen,DR
Forsvundet fly: Politi ransager pilotens hjem,"Efter det er kommet frem, at flyet bevidst ændrede kurs, har politiet valgt at ransage pilotens hjem.",,"Malaysisk politi ransager hjemmet, der tilhører piloten, som fløj det forsvundne fly. Det gør de, efter landets premierminister, Najib Razak, bekræftede, at man mistænker nogen ombord for bevidst at have ændret flyets kurs. Det skriver nyhedsbureauet Reuters. Politibetjente ankom til kaptajnen Zaharie Ahmad Shahs hjem lørdag eftermiddag lokal tid. En højtstående politikilde fortæller Reuters, at politiet skulle hente beviser, der kan hjælpe efterforskningen på vej. Ransagningen sker kort tid efter premierministerens pressekonference, hvor han oplyste, at nogen slukkede for kommunikationssystemet på det forsvundne fly MH370 fra Malaysia Airlines. Flyets bevægelser på radarer tyder på en bevidst handling, siger han. - Tidligt i morges blev jeg briefet om, at nye informationer kaster nyt lys over, hvad der er sket med flyet. Baseret på de nye satellitoplysninger, kan jeg med stor sikkerhed sige, at flyets kommunikationssystem blev slået fra, kort før det nåede Malaysias østkyst, siger Najib Razak. Til pressekonferencen fortalte premierministeren, at eftersøgningen efter eventuelle rester af flyet omkring den oprindelige rute øst for Malaysia bliver stoppet. Man arbejder nu ud fra to mulige ruter, som flyet kan have fløjet. En nordlig korridor fra det nordlige Thailand mod Kazakhstans og Tukrmenistans grænser, eller en sydlig korridor fra Indonesien mod den sydlige del af Det Indiske Ocean.",Sune Gudmann Christiani,Udland,2014-03-15T08:42:00+00:00,https://www.dr.dk/nyheder/udland/forsvundet-fly-politi-ransager-pilotens-hjem,DR
Svømmehaller forbyder fridykkere,"Antallet af dykkere uden iltflasker stiger meget i disse år og svømmehallerne er trætte af dykkerne, der er svære at skelne fra druknede.",Retningslinjer på vej Tæt på drukneulykker,"Fridykning bliver mere og mere populært. Landet over melder klubberne om flere medlemmer og flere steder er der endda lange ventelister. Det er klubberne naturligvis glade for, men det gælder ikke i landets svømmehaller. - Vores livreddere kan ikke se forskel på fridykkere og personer, der er druknede eller er ved at drukne. Vi har haft mange uheldige episoder med det, siger Otto Skak, der er direktør for Slotssøbadet i Kolding. Fridykning drejer sig kort sagt om at dykke uden noget udstyr. Der er forskellige discipliner inden for sportsgrenen, hvor det gælder om at dykke dybest, komme længst under vand eller bare holde vejret længst muligt under vand. - Vi mener helt bestemt, at man ikke skal blande fridykningen sammen med de almindelige gæster. Det er svært for livredderne og det er meget ubehageligt for de svømmende at se folk, der ligner druknede, siger Svend Hedegaard, der er formand for Rådet for Større Badesikkerhed. De er på vej med en udmelding omkring fridykning, som forventes at være klar 20. april. - Vi har absolut ikke noget imod fridykning som discilplin, men vi må deles om vandet, så vi vil forsøge at adskille fridykkerne fra de øvrige badegæster, fortæller Svend Hedegaard. I Slotssøbadet i Kolding har de allerede forbudt fridykning og ikke kun for at gøre livreddernes job nemmere. - Vi har haft flere episoder, hvor vi har måttet genoplive en person, der har prøvet kræfter med fridykning, siger Otto Skak. Det skete senest i november, hvor en ung mand måtte have livreddende førstehjælp efter at være blevet under vandet for længe. - Det var en rigtigt dum oplevelse for både medarbejdere og de andre kunder. Gudskelov har vi fået liv i alle indtil videre, men nu vil vi ikke have det mere i den normale åbningstid, siger Otto Skak. Han understreger, at dykkerklubber med udstyr, samt snorkel dykning, stadig kan leje sig ind udenfor almindelig åbningstid.",Esben Christensen,Indland,2014-03-11T07:00:00+00:00,https://www.dr.dk/nyheder/indland/svoemmehaller-forbyder-fridykkere,DR
'Sort mandag' i russisk økonomi,Den russiske rubel er historisk lav og den russiske børs styrtdykker som reaktion på landets offensiv på Krim-halvøen.,Sort mandag,"Den russiske offensiv på Ukraines Krim-halvø fordømmes i store dele af verden og også på Ruslands finansielle markeder er reaktionen negativ. Rublen er faldet kraftigt mandag morgen og er nu historisk lav overfor både dollaren og euroen. Det skriver BBC. Samtidig er den russiske børs faldet med fem procent og store firmaer som gasgiganten Gazprom, og flyselskabet Aeroflot er faldet med omkring 12 procent. Den kraftige reaktion fra finansmarkedet kommer efter, at parlamentet gav præsident Vladimir Putin formel tilladelse til at sende tropper til Ukraine, hvor de allerede er kraftigt til stedet på Krim-halvøen. - Nu hvor Rusland og Ukraine er tæt på en militær konfrontation, vil investorer sælge russiske aktier meget hurtigt, skrev russiske analytikere i en note til investorer. En analytiker kaldte ifølge Bloomberg News dagen for en 'sort mandag' Samtidig fortalte en medarbejder i et vekselfirma til BBC, at hun søndag morgen løb tør for dollars, fordi rigtigt mange ville veksle deres rubler.",Esben Christensen,Udland,2014-03-03T07:52:00+00:00,https://www.dr.dk/nyheder/udland/sort-mandag-i-russisk-oekonomi,DR
S og V er åbne for barsel til unge i skolepraktik,Socialdemokraterne og Venstre er villige til at forhandle med Enhedslisten og SF om bedre rettigheder til unge i skolepraktik.,S: Man skal ikke blande praktik og skolepraktik sammen Venstre vil se en pris på forslaget,"Både Socialdemokraterne og Venstre er åbne overfor Enhedslisens og SFs forslag om at sikre ret til barsel og forsørgertillæg for erhvervsskolestuderende i skolepraktik. - Der skal være mulighed for at blive forældre under uddanelse, og derfor vil vi meget gerne være med til at diskutere, hvordan man gør det bedst muligt, siger socialdemokraternes ungdomsuddannelsesordfører Ane Halsboe-Jørgensen. Som det er i dag skal elever i skolepraktik nemlig ansøge om at få lov til barsel. Og de har heller ikke ret til børnepasningsorlov. Elever i lære har derimod ret til både barsel og til et børnetillæg. Og det er ikke i orden, mener både SF og Enhedslisten, der vil sikre bedre rettigheder til de cirka 6.000 unge, der er i skolepraktik, fordi der ikke er lærepladser nok. - Vi skal sikre, at forsørgere også har økonomiske vilkår, der gør det muligt at tage en erhvervsuddannelse. Vi har villet det længe og nu er det tid til at komme videre, siger SFs ordfører for erhvervsuddannelser, Trine Pertou Mach. Selvom Ane Halsboe-Jørgensen er villig til at diskutere muligheden for barsel til unge i skolepraktik, mener hun ikke, man bare kan sammenligne rettigheder med dem, der har fået en praktikplads. - Hvis man er ude som lærling, så er man jo dækket af en overenskomst, der er forhandlet på plads uafhængigt af politikere, og det synes jeg er en rigtig god ordning, siger hun. Skolepraktik er trods alt noget andet end at være i lære og have en aftale med en arbejdsgiver. En elev i lære leverer jo en ydelse, som arbejdsgiveren tjener penge på. Det er også derfor, man får løn, når man er i lære, pointerer Ane Halsboe-Jørgensen. - Der er noget principielt i den her diskussion, for vi skal hele tiden sikre en attraktiv uddannelse, men vi skal passe på at med at blande overenskomststof sammen med generelle regler under uddannelse, siger hun. Hos Venstre kan man sagtens forstå, at Enhedslisten og SF mener, at elever i skolepraktik skal have de samme rettigheder som dem i lære. - Hvis man har været så uheldig ikke at finde en praktikplads og skal i skolepraktik i stedet for, så skal det selvfølgelig også kunne lade sig gøre for dem, der vil stifte familie, siger Venstres erhvervsskoleordfører, Peter Juel Jensen. Han pointerer dog ligesom Ane Halsboe-Jørgensen, at det aldrig vil være det samme, fordi arbejdsmarkedets parter ikke er inde over til at forhandle vilkår. Før Peter Juel Jensen endelig konkluderer, om barsel til unge i skolepraktik er en god ide, vil han også gerne se en pris på SF og Enhedslistens forslag. Venstre vil nemlig ikke være med til at forringe uddannelsen på erhvervsskoler eller skolepraktikken for at finde pengene, som det koster at give erhvervsskoleeleverne samme rettigheder. - Så hellere sende signalet til de unge om lige at klappe hesten og vente med at stifte familie, men hvis SF og Enhedslisten kan finde penge andre steder, så er vi klar til at forhandle, siger Peter Juel Jensen endelig.",Mathias Bohn,Politik,2014-03-14T12:30:00+00:00,https://www.dr.dk/nyheder/politik/s-og-v-er-aabne-barsel-til-unge-i-skolepraktik,DR
DR i Donetsk: Kampklædte betjente beskytter det ukrainske flag på regeringsbygning,"Omkring 250 ukrainske betjente har igen indtaget regeringsbygningen i Donetsk, hvor den russiske tricolore har vajet, siden lørdag.","""Provokatør!"" Nu kører de hele arsenalet ind","En mur af betjente samler sig netop nu foran den regionale regeringsbygning i Donetsk. Det beretter DR's korrespondent Matilde Kimer, der befinder sig i menneskemylderet foran bygningen. - Omkring 100 betjente har indenfor de seneste minutter taget opstilling foran regeringsbygningen. De står i fuld kampuniform - med skjold, hjelme og skudsikre veste - og har afspærret hele indgangspartiet, siger hun. - Foran dem står der cirka 100 flere. De har dannet en slags formation, men det er ikke til at sige, om de har tænkt sig at rydde pladsen fuldstændig. Den regionale regeringsbygning i Donetsk har siden lørdag været besat af aktivister, som hejste det russiske flag. Men nu er det ukrainske tilbage. Ukrainske betjente har ryddet bygningen, efter at politiet fik et tip om, at der var sat bomber op flere steder i bygningen, skriver Reuters. DR-korrespondenten tvivler dog på, at der nogensinde har været bomber. Nu står 500 journalister og borgere og undrer sig over, hvad det egentlig er, der foregår, siger Matilde Kimer. - Lige da jeg kom, blev der ført en person væk, som en gruppe gamle damer blev ved med at råbe ind i hovedet. ""Provakatør"", ""provokatør"", råbte de. Han stod med et skilt, hvor der stod ""Ingen krig"", forklarer hun. I de fire dage, bygningens stueetage var besat af anti-regerings-aktivister, var der indført en slags parallel ordensmagt. De gennemsøgte blandt andet parlamentmedlemmernes tasker. - Nu er de smidt ud, men der bliver stadig uddelt anti-regeringsmateriale her på pladsen. Jeg har lige fået stukket en seddel i hånden, hvor der står ""Parlamentet er ikke legitimt"", ""Ministeren er ikke legitim"", siger Matilde Kimer. Ifølge Matilde Kimer er stemningen noget mere afslappet end da aktivisterne indtog bygningen. Der er ikke optakt til slagsmål på trods af rydningen, men der er overraskende mange betjente. - Nu kommer der 100 mand mere. Det ser simpelthen ud til, at de kører hele arsenalet ind. Men selv om de er kampklædte, så ligner de ikke nogen, der har fået at vide, at de nu skal i krig. På den måde er stemningen ret afslappet, siger korrespondenten. I Donetsk, som ligger 80 kilometer fra Rusland, er støtten til Vladimir Putin stor. Den russiske præsident bliver betragtet som en beskytter af folket.",Sofie Synnøve Herschend,Udland,2014-03-05T10:24:00+00:00,https://www.dr.dk/nyheder/udland/dr-i-donetsk-kampklaedte-betjente-beskytter-det-ukrainske-flag-paa-regeringsbygning,DR
Søvnproblemer? Hvad god søvn betyder for vort helbred,,,,Morten Top,,2014-03-02 00:00:00,https://www.dr.dk/nyheder/artikler/2014/03/02/163347.htm?focusId=4218465,DR
EU's sorte liste: Krims premierminister er på,13 russere og otte Krim-borgere er blevet sortlistet af EU. ,Borgmester og formand for parlament Ingen tog let på beslutning Sortehavsflåde-chef Information om demonstranter,"Premierminister for lokalregeringen på Krim, Sergej Aksjonov, er blandt 21 personer på EU's sanktionsliste, der er blevet ofentliggjort, efter at et flertal på halvøen søndag stemte for at blive en del af Rusland. I alt er der 13 russere på listen og otte Krim-borgere. Alle de 21 på listen bliver nægtet indrejse i EU øjeblikkeligt. Hvis de har penge i europæiske banker, bliver pengene også indefrosset. Listen kan blive udvidet med flere navne tættere på den russiske præsident torsdag og fredag, hvor EU's stats- og regeringsledere mødes i Bruxelles. Ud over Sergej Aksjonov figurerer borgmesteren i Sevastopol på Krim, Aleksei Chaliy, og formanden for det regionale parlament på Krim, Vladimir Konstantinov, også på listen. Begrundelserne for, at de skal rammes af sanktioner, er, at Sevastopol-borgmesteren ""aktivt har arbejdet for, at Sevastopol skulle indlemmes i Rusland"", står der i begrundelsen ud for hans navn. Den regionale parlamentsformand har ""spillet en relevant rolle i beslutningen om at lave en folkeafstemning"". Du kan se hele listen her Fælles for de 21 personer på listen er, at de har forbindelse til søndagens folkeafstemning på den ukrainske halvø Krim, hvor beboerne stemte for at blive indlemmet i Rusland. EU - og USA - mener, at afstemningen var ulovlig. Og skal man tro den tyske forbundskansler, Angela Merkel, har det ikke været en let opgave, som udenrigsministrene var på tidligere på dagen. - Det var en beslutning, som ingen tog let på, siger hun til nyhedsbureauet Reuters. - Vi ville have samtaler og en diplomatisk løsning, men den klare overtrædelse af international lovgivning i går med den såkaldte folkeafstemning på Krim betød, at vi måtte tage dette skridt, siger kansleren. Endnu et navn på listen er det russiske parlamentsmedlem Leonid Slutski. Han er også på amerikanernes liste over folk, der bliver ramt af sanktioner. Endnu en russer er Alexander Vitko. Han er viceadmiral og chef for Sortehavsflåden. Begrundelsen for, at han står på listen, er, at han er ansvarlig for, at russiske styrker har indtaget Krim. Lidt længere nede på EU's sorte liste møder man navnet Pjotr Zima. Han blev udnævnt til at være overhoved for Krims sikkerhedstjeneste den 3. marts. På den måde fik han vigtig information - inklusiv en database - som indeholdt oplysninger om aktivisterne på Uafhængighedspladsen i Kijev. Og derfor spillede han en ganske vigtig rolle i, at myndighederne i Ukraine ikke kunne kontrollere situationen på Krim, lyder det i begrundelsen. Endelig er også Rustam Temirgalev på listen. Han er næstformand for Krims ministerråd og er blevet sortlistet af EU, fordi ""han har lobbyet aktivt for at Krim til at blive en del af Rusland"".",Christine Hyldal,Udland,2014-03-17T17:33:00+00:00,https://www.dr.dk/nyheder/udland/eus-sorte-liste-krims-premierminister-er-paa,DR
Hormonfyldt mafia-film angriber thriller-genren på enestående vis,"Det belgiske drama 'Bullhead' er lovligt konstrueret, men er af samme grund også enestående.","En mafia, der slår en politimand ihjel Ulovlige hormonindsprøjtninger i kvæg En stor tyr i hormonel ubalance Et vingeskudt udtryk i øjnene En spøjs ubalance Pumpes til bøffer","Ligesiden Hitchcocks dage har vi vidst, at en thriller eller en krimi fungerer bedst, når spændingen hænger sammen med alment menneskelige problemstillinger. Det er spændende i sig selv at en terrorist forsøger at sprænge et tog i luften. Men hvis en gammel husmor ombord på toget endelig har vundet i lotto efter at have spillet i hele sit liv, og absolut har tænkt sig at indløse sin gevinst, får dramaet en endnu stærkere dimension. Det ved den belgiske instruktør Michaël Roskam. Faktisk er han så klar over det, at han næsten glemmer det thriller-element, der er udgangspunkt for hans film, 'Bullhead'. Det er ikke nødvendigvis et problem. I hvert fald er 'Bullhead' langtfra en typisk film om en mafia, der slår en politimand ihjel. Udgangspunktet er en sag fra Belgien i 1995, hvor inspektøren Karel van Noppen blev skudt ned udenfor sit hus mens han efterforskede ulovlige hormonindsprøjtninger i kvæg. Det førte til optrævlingen af en hormonmafia, der gennem længere tid havde pumpet kvæg med hormoner og gjort dyrene modne til slagtning langt hurtigere end normalt kvæg. I 'Bullhead' er den unge landmand Jacky Vanmarsenille havnet midt i hormonmafiaens planer, dels fordi hans familie længe har haft en tradition for at sprøjte deres dyr, dels fordi hans barndomsven er involveret i hormonmafiaen og fordi hans bror tilfældigvis køber brugte dæk af et par fordækte mekanikere, der har kontakt til mafiaen. Det er hele tre tilfældigheder på én gang, men sådan fungerer 'Bullhead'. Tingene hænger sammen på en lidt sammenstrikket facon. Jacky er et plaget menneske, der forgæves forsøger at få styr på sig selv. Takket være en mildt sagt traumatiserende barndomsoplevelse sprøjter han sig selv med diverse stoffer, der pumper hans krop op, som om han var et af de store stykker kød, hans omgivelser går rundt og fylder med hormoner. Han drømmer om at være en mand med et naturligt forhold til kvinder og til sex, men det er ikke så ligetil for muskelbundtet, der på én gang er en lille usikker dreng og en stor tyr i hormonel ubalance. Det særlige menneske er Michaël Roskam så optaget af, at han langsomt glemmer den hormonmafia, der går rundt og skyder politimænd ned for at holde liv i gesjæften. Mafiaen bliver aldrig rigtig farlig, snarere komisk, mens Roskam koncentrerer sig om at vise Jacky i hans kamp for at være et velfungerende normalt menneske. Det er forståeligt. Jacky er absolut en fascinerende skæbne, og Matthias Schoenaerts, som vi så sidste år i det franske drama 'Smagen af rust og ben', er en fortrinlig skuespiller, der virkelig kan få Jacky til at se lidende ud - også så effektivt at det bliver trættende at se Jacky gå rundt med knyttede næver, svedende pande og et vingeskudt udtryk i øjnene. Der er altså langt mere fokus på de alment menneskelige problemstillinger end på selve spændingen i 'Bullhead'. Vi har nogle mennesker, der er midt i en af de store kriminelle sager i nyere belgisk historie, men skidt med dem. Lad os beskæftige os med en landmand i hormonel ubalance. Nogle af figurerne er dybt tragiske, andre er kejtet komiske, andre er akavede, som Jackys barndomsven Diederik, der er skabsbøsse uden at det har nogen betydning for noget. Det hænger ikke ubetinget sammen, men det er ikke nødvendigvis et problem for 'Bullhead'. Den er netop fascinerende fordi den angriber den traditionelle thriller fra så akavet en vinkel. Den leger med Belgiens særlige geografi, mellem de to halvdele, den flamske og den vallonske, som i princippet er to forskellige lande med hvert sit sprog, og jonglerer behændigt med det paradoksale i både dyr og mennesker, der pumpes til bøffer med ulovlige stoffer. Det er en konstruktion, der kun kan finde sted på film. I den sammenhæng er den til gengæld ganske enestående.'Bullhead' får dansk premiere torsdag den 6. marts",Per Juul Carlsen,Film & serier,2014-03-04T07:16:00+00:00,https://www.dr.dk/nyheder/kultur/film/hormonfyldt-mafia-film-angriber-thriller-genren-paa-enestaaende-vis,DR
Kamp om næstformandsposter hos SF,Flere kandidater har meldt sig på banen til de to næstformandsposter SF inden landsmøde.,- Afgørende at have baglandet repræsenteret - SF er en bevægelse Ingen kommentarer fra formanden,"Forud for SFs landsmøde, der begynder lørdag i Kolding, har flere kandidater meldt sig på banen til de to poster som partiets næstformænd. Morten Normann Jørgensen, der er viceborgmester i Lyngby-Taarbæk Kommune, er en af dem. - På opfordring fra flere i SFs kommunale bagland, har jeg besluttet at stille mig til rådighed som en af SFs kommende to næstformænd, hvis jeg opnår valg til Landsledelsen på SFs landsmøde i weekenden, skriver han i en pressemeddelelse. Han mener, at det er helt afgørende at have SFs kommunale bagland repræsenteret i den daglige ledelse. - Og jeg kan bidrage aktivt til den store opgave, der ligger i at rejse SF igen, efter den seneste tids turbulens, lyder det. Information skriver, at den tidligere næstformand i SF, Tonni Hansen, er klar til et comeback efter at være opstillet som nummer to på partiets liste til EU-parlamentsvalget. Han stiller op sammen med det tidligere byrådsmedlem i Viborg og landsledelsesmedlem, Signe Munk. - SF har aldrig kun været en formand. SF er en bevægelse. Den bevægelse skal vi have sat i gang igen efter en turbulent tid, siger Signe Munk til avisen. - Både Signe og jeg har stor organisatorisk erfaring, som vi gerne vil bruge, så vi kan få gejsten tilbage ude i de lokale partiforeninger, siger Tonni Hansen til Information. Han er til daglig formand for 3F Sydfyn og Lo Sydfyn. Posterne som næstformænd i SF er ledige, fordi Peter Westermann trak sig fra posten i forbindelse med debatten om salget af Dong-aktier til Goldman Sachs. Den anden næstformand, Mette Touborg, meldte sin afgang som næstformand i forbindelse med at Annette Vilhelmsen trak SF ud af regering og gik af som formand. Information har forsøgt at få en kommentar fra SFs nye formand Pia Olsen Dyhr, men hun ønsker ikke at kommentere Signe Munks og Tonni Hansens kandidatur, før landsledelsen har holdt sit første møde efter landsmødet sent søndag eftermiddag. Ifølge avisen, så er der uofficielt opbakning til de to kandidater fra SFs nye ledelse. /ritzau/",,Politik,2014-03-01T08:43:00+00:00,https://www.dr.dk/nyheder/politik/kamp-om-naestformandsposter-hos-sf,DR
Obama: Atomvåben mod New York farligere end Rusland,USA's præsident er bekymret over russiske tropper langs den Ukrainske grænse og er klar til yderligere sanktioner.,Bekymret for yderligere indgreb Flere sanktioner Mindre atommateriale,"Atomvåben mod USA bekymrer landets præsident mere end Rusland. - Ruslands handlinger er et problem. - Men Rusland er ikke den største trussel mod USA's nationale sikkerhed. Jeg er mere bekymret for et atomvåben, der går af på Manhattan (New York, red.), siger USA's præsident, Barack Obama, ved et topmøde for atomsikkerhed i Haag i Holland. Obama kalder Rusland en ""regional magt"", der truer nogle af sine naboer på grund af svaghed nærmere end styrke. Han siger dog samtidig, at Ruslands styrker langs Ukraines grænser vækker bekymring. - Vi er bekymrede for yderligere indgreb i Ukraine, siger han. USA og EU har indført sanktioner mod flere russere og en bank på grund af Ruslands annektering af Krim-halvøen. Men ved dagens pressemøde gjorde Barack Obama det klart, at USA er klar til at ramme hele sektorer, hvis den russiske aggression fortsætter i Ukraine. - Hvis Rusland fortsætter, så er sanktioner mod sektorer passende for eksempel mod energi, finans, våbensalg eller handel mellem USA og EU og Rusland, siger Obama og påpeger, at sanktionerne også vil ramme andre landes økonomier, men først og fremmest Ruslands. Obama hævdede, at Ruslands annektering af Krim ""ikke er afgjort"", da den ikke er internationalt anerkendt. Ved topmødet for atomsikkerhed fortalte Obama og mødets vært, den hollandske premierminister, Mark Rutte, at det er lykkedes for 53 de lande på mødet at mindske omfanget af atommaterialer i verden. - En lang række lande har annonceret, at de vil overlevere højt beriget uran til USA, hvor det vil blive nedklassificeret. - Jo mindre der er, jo sværere vil terrorister have ved at få fat i det, siger Mark Rutte.",Sune Gudmann Christiani,Udland,2014-03-25T16:39:00+00:00,https://www.dr.dk/nyheder/udland/obama-atomvaaben-mod-new-york-farligere-end-rusland,DR
Sjællandske patienter får bedre behandling,"Region Hovedstaden og Region Sjælland går sammen om et fælles it-system, der skal give bedre behandling og mere tid til patienterne.",Fælles journalsystem giver bedre kvalitet Skoleeksempel for hele landet,"Læger og sygeplejersker skal bruge mere tid sammen med patienterne og mindre tid bag en computerskærm. Det er baggrunden for, at Region Sjælland og Region Hovedstaden er gået sammen om et gigantisk it-projekt til et trecifret million-beløb, som kan danne skole for resten af landet. I et fælles elektronisk patientjournalssystem skal sundhedspersonalet taste de nødvendige oplysninger ind, men således undgå dobbeltarbejde, siger regionsrådsformand Sophie Hæstorp Andersen fra Region Hovedstaden: - Vores personale bruger i dag alt for megen tid på at lokke sig ind i forskellige it-systemer og nogle gange lave dobbelt registreringer. Og vi vil gerne have, de bruger tid sammen med patienterne og så selvfølgelig samler de oplysninger op, der er vigtige for, at vi kan lave en bedre kvalitet, siger Sophie Hæstrup Andersen. Projektet ventes at være klar i 2017, og den såkaldte sundhedsplatform vil betyde bedre behandling i fremtiden, siger Sophie Hæstrup Andersen. - Når man bliver behandlet på ét hospital, så kan man være sikker på, at data også er blevet delt med andre hospitaler, hvis man for eksempel senere skal over og modtage en anden del af behandlingen et andet sted. Hvis en sjællandsk hjertepatient bliver sendt til behandling på et hospital i Hovedstaden, skal lægerne således med det samme kunne se, hvordan det er gået tidligere i forløbet. Og så betyder det især, at læger og sygeplejersker får mere tid til patienten og mindre tid til at sidde og registrere bag en skærm, understreger Sophie Hæstrup Andersen. Hun håber, at projektet kan danne skole i hele landet. - Når to regioner ud af Danmarks fem regioner kører med det samme system, så håber vi på, at det her kan være med til at forbedre behandlingen og forhåbentlig danne skole for resten af landet.    ",Per Gade Gyldenkærne,Sjælland,2014-03-20T06:45:00+00:00,https://www.dr.dk/nyheder/regionale/sjaelland/sjaellandske-patienter-faar-bedre-behandling,DR
Minister: Chikane af sygeplejersker er uacceptabelt,"Mette Frederiksen (S) vil se på, om arbejdsmiljøloven kan ændres, så sygeplejesker bedre kan beskyttes mod vold og chikane.",Fritid uden chikane,"Beskæftigelsesminister Mette Frederiksen (S) langer ud efter de patienter og pårørende, der chikanerer landets sygeplejersker. Kritikken kommer, efter en ny undersøgelse fra Dansk Sygeplejeråd viser, at hver tiende sygeplejerske har været udsat for chikane i fritiden af personer, de har mødt på deres arbejdsplads. - De her tal er meget alvorlige. Sygeplejersker er ansat til at hjælpe os andre, når vi står i en svær situation. Derfor er det på alle mulige måder forkert, at vi har sygeplejersker, der oplever at blive chikaneret. Det er helt uacceptabelt, siger Mette Frederiksen (S). Ministeren vil gøre op med den kultur, som giver borgere ""lov"" til at angribe offentligt ansatte. Derfor vil hun nu se på, om reglerne inden for arbejdsmiljø kan ændres, så den i fremtiden vil gælde de ansattes sikkerhed og helbred - uanset om de er på arbejde eller ej. - Ansatte skal ikke være bange for at gå til eller fra arbejde. Og sygeplejersker skal selvfølgelig også have lov til at holde fri sammen med deres familier. Derfor vil jeg gerne se på, om vi i arbejdsmiljøloven kan gøre noget for de mennesker, der udsættes for vold eller chikane, siger Mette Frederiksen.",Casper Dalsgaard Sander og Laura Marie Sørensen,Politik,2014-04-19T07:00:00+00:00,https://www.dr.dk/nyheder/politik/minister-chikane-af-sygeplejersker-er-uacceptabelt,DR
Sygeplejersker kan redde mange fra at dø af en blodprop,"Socialdemokraternes forebyggelsesordfører, Flemming Møller Mortensen, mener at færre vil dø af blodpropper, hvis de praktiserende læger ansatte flere sygeplejersker.",Hjælp til selvhjælp,"Sygeplejersker med speciale i kroniske sygdomme kan redde nordjyder fra oftere at dø af en blodprop end andre danskere. Det mener Socialdemokraternes forebyggelsesordfører, Flemming Møller Mortensen. Sygeplejersker kan tidligt finde ud af helbredstilstand ved syge Når der nu er mangel på læger og dermed mangel på tid, så kunne løsningen være at de praktiserende læger ansatte sygeplejersker til at finde folk i risikogruppen, siger han. - Sygeplejerskerne vil kunne tilbyde patienterne en længere snak om, hvordan de har det med deres liv, deres krop og deres sind. Man vil kunne udnytte den autoritet, der ligger i almen praksis. Flemming Møller Mortensen mener, at sygeplejerskerne vil være en hjælp til selvhjælp for både patienter og læger. - For det er stadigvæk den praktiserende læge, der skal stille diagnosen og udskrive medicinen. Men et tæt samarbejde under samme tag mellem en sygeplejerske og en praktiserende læge er en god ide.   Nordjylland har en næsten 70 procent højere dødelighed af blodprop i hjertet blandt kvinder og en 50 procent højere dødelighed blandt mænd sammenlignet med  Region Hovedstaden. Sundhedsminister Nick Hækkerup (S) kalder det helt uacceptabelt, at forskellene er så store, og mener, at man skal turde tale om problemerne. Han foreslår, ifølge Politiken, at kortuddannede får længere konsultationstid end veluddannede i stedet for 15 minutter til alle.",Søren K Nielsen,Nordjylland,2014-04-30T05:20:00+00:00,https://www.dr.dk/nyheder/regionale/nordjylland/sygeplejersker-kan-redde-mange-fra-doe-af-en-blodprop,DR
Sygeplejersker chikaneres uden for arbejdstid,"Hver tiende sygeplejerske har oplevet at blive chikaneret, når de har fri fra arbejde. Fuldstændigt uacceptabelt lyder det fra Dansk Sygeplejeråd.",Overgreb på det private liv,"Sygeplejersker landet over oplever jævnligt, at patienter eller pårørende med relation til deres arbejdsplads chikanerer dem i fritiden. Sådan lyder hovedkonklusionen i en ny undersøgelse, som DR Nyheder har fået indsigt i. Det er Dansk Sygeplejeråd, der har spurgt over 2.000 af deres medlemmer, om de har oplevet chikane fra borgere, mens de har haft fri. Her svarer næsten hver tiende, at de på et eller andet tidspunkt er blevet opsøgt af personer, som de kender fra deres arbejde. Tallene ryster Dansk Sygeplejeråd, som kalder det ""dybt alvorligt"" at fagpersoner, der ene og alene udfører deres arbejde, skal chikaneres, når de har fri eller er hjemme i privaten. Organisationen vil derfor have undersøgt, hvorfor nogle patienter går efter deres medlemmer. - Det er selvfølgelig dybt alvorligt, at patienter eller pårørende chikanerer sygeplejersker. Men jeg tror også, det er nødvendigt at prøve og forstå, hvorfor de gør det. Ellers kan vi jo ikke få løst problemstillingen, siger næstformand fra Dansk Sygeplejeråd, Dorte Steenberg. Hun lægger dermed op til politisk handling, som enten kan betyde ændringer af arbejdsmiljøloven eller en lov, der tvinger arbejdspladserne til at lave retningslinjer for chikane i fritiden. Noget skal der i hvert fald gøres, fastslår næstformanden. - For den sygeplejerske, der bliver udsat for chikane, er en meget alvorlig sag. Man bliver jo ganske enkelt bange og føler det som et overgreb på det private liv. Arbejdsgiverne, Danske Regioner og kommunerne skal lave nogle retningslinjer for, hvordan vi håndterer eventuelle chikanesager, siger Dorte Steenberg.",Casper Dalsgaard Sander,Indland,2014-04-19T05:00:00+00:00,https://www.dr.dk/nyheder/indland/sygeplejersker-chikaneres-uden-arbejdstid,DR
Sygeplejersker flygter fra psykiatrien,"Næsten hver 6. sygeplejerske forventer at forlade sektoren inden for de næste fem år, viser tal. Både sygeplejerådet og en politiker vil have en specialuddannelse. ",Mere uddannelse kan fastholde sygeplejerskerne i psykiatrien Regionspolitiker vil også have markant flere ressourcer til psykiatrien,"Det er svært at holde sygeplejerskerne i psykiatrien. Tal fra Dansk Sygeplejeråd viser, at næsten hver 6. sygeplejerske forventer at forlade sektoren inden for de næste fem år. Og det tunge arbejdsområde skræmmer også de studerende på sygeplejerskeuddannelsen. Som sygeplejerskestuderende er et praktikforløb i psykiatrien obligatorisk, men det er ikke alle, der glæder sig til at prøve kræfter med psykiske syge. - Vi oplever, at nogle studerende er utrygge. De ved ikke, hvad de skal ud til,  har læst og hørt om psykiatriske patienter, der går amok, så de frygter, der opstår situationer, de ikke kan tackle, fortæller Bente Rindsig, afdelingsleder på sygeplejerskeuddannelsen i Aarhus. Ifølge tallene fra Dansk Sygeplejeråd fortsætter denne utryghed hos mange, også efter de er uddannet. Og at næsten hver 6. overvejer at forlade psykiatrisektoren, ærgrer Dorte Steenberg, næstformand i Dansk Sygeplejeråd - For vi ved, at der er brug for kvalificeret arbejdskraft i psykiatrien, siger hun. Og da psykiatrien er et tungt område, mener hun, det skal  mere uddannelse til, hvis sygeplejerskerne skal fastholdes. - Ligesom man skal have en specialudddannelse for at være på  en intensivafdeling, skal man også have specialuddannelse for at tage sig bedst muligt af de psykiatriske patienter, siger hun. I dag har kun 15 procent af sygeplejerskerne, der arbejder i psykiatrien, en specialuddannelse. Socialdemokraten  Anders Kühnau,  formand i Region Midtjyllands hospitalsudvalg,  ser positivt på Dansk Sygeplejeråds forslag  om mere specialuddannelse og vil nu gå til de øvrige politikere i regionsrådet. - Vi bør kigge på, hvad  vi i dag gør for at rekruttere sygeplejersker til psykiatrien,  og hvad vi gør for at fastholde dem, siger han og mener, at hvis psykiatrien skal løftes til en attraktiv arbejdsplads, må regeringen også på banen  og tilføre markant flere ressourcer.",Lene Kok,Østjylland,2014-04-17T10:00:00+00:00,https://www.dr.dk/nyheder/regionale/oestjylland/sygeplejersker-flygter-fra-psykiatrien,DR
Sygeplejersker: Vi har for lidt tid til at passe patienterne,"For mange kontroller og målinger går fra tiden til patienterne, siger sygeplejersker. Det gør det især svært, når ubehagelige beskeder skal gives videre.",Ikke optimalt med de mange kontroller Skal man ernæringscreenes når armen er brækket?,"Krav om flere kontroller og målinger gør det svært for sygeplejersker at passe patienterne ordentligt. Det siger Kirsten Højslet, der er tillidsrepræsentant for sygeplejerskerne på Aalborg Universitetshospital. - Der er så mange screeninger, at det meget nemt kan komme op på en halv arbejdsdag. Og det giver mindre tid til pleje og sætter sygeplejerskerne under pres, siger Kirsten Højslet. - Man føler afmagt, når man ikke har tid til at sidde og snakke med en patient, som har fået et ubehageligt svar fra lægen om, at man er alvorligt syg. - Sådan noget var der tid til før, det er der simpelthen ikke tid til nu. Det er en ærgerlig situation, siger Lisbeth Lagoni, der er sygeplejefaglig direktør på Aalborg Universitetshospital. Hun anerkender, at arbejdet med de mange kontroller ikke fungerer optimalt. - Det er vigtig, at vi får gjort den arbejdsgang meget lettere. Og vi skal altid kigge med kritiske øjne på, om vi bruger tiden til det rigtige, siger hun. Men Lisbeth Lagoni mener ikke, at færre kontroller er løsningen. I stedet skal ny teknologi give mere tid til patienterne. I øjeblikket arbejder hospitalet på en ny app til smartphone, der vil gøre screeningerne nemmere og hurtigere. - Hvis dokumentationen kan foregå inde hos patienterne, så tror jeg, vi henter rigtig meget tid. Så er man også sammen med patienterne i stedet for, at man sidder foran en computer. Det er ærgerligt, at tiden bruges på den måde, siger Lisbeth Lagoni. Nogle af de mange kontroller er lovpligtige, mens andre er indført af sygehusledelsen. Formanden for Dansk Sygeplejeråd i Nordjylland, Jytte Vester, mener at kontollerne og målingerne har taget overhånd. - Der bliver brugt alt for meget tid på at screene og registrere og dokumentere. Og det er vel at mærke tid, som går fra patienterne. Giver det mening at lave en ernæringsscreening på en ung mand, der kommer ind med en brækket arm, spørger Jytte Vester. Hun mener, at en del af løsningen er at have tillid til de ansatte og lade dem vurdere, om man kan springe noget af dokumentationen over.",Søren K Nielsen,Nordjylland,2014-04-02T07:45:00+00:00,https://www.dr.dk/nyheder/regionale/nordjylland/sygeplejersker-vi-har-lidt-tid-til-passe-patienterne,DR
Sygeplejersker spilder timer på dobbeltarbejde,"Sygeplejersker må hive knap to timer ud af en arbejdsdag til dokumentation. Det er nødvendigt at indtaste oplysningerne om patienterne, men i nogle tilfælde er der tale om spildtid og dobbeltarbejde.",,,Sidsel Hoe/Jesper Bak,Trekantområdet,2014-04-30T10:43:00+00:00,https://www.dr.dk/nyheder/regionale/trekanten/sygeplejersker-spilder-timer-paa-dobbeltarbejde,DR
Hver sjette sygeplejerske i psykiatrien vil forlade jobbet,Vi kan komme til at kigge langt efter en sygeplejerske i psykiatrien om få år.,Kan gå ud over konsekvenserne Udvalgsformand vil finde flere penge,"Der kan blive stor mangel på sygeplejersker i psykiatrien i de kommende år. En ny undersøgelse, som Dansk Sygeplejeråd har fået lavet, viser nemlig, at op mod hver sjette sygeplejerske i psykiatrien på landsplan regner med at have forladt deres job om bare fem år. Der har i alt været 1.599 psykiatri-sygeplejersker med i undersøgelsen, og de 256 af dem forventer at skifte arbejdsliv. Godt halvdelen af dem for at gå på pension eller efterløn, mens en anden stor gruppe vil gå fra på grund af arbejdspres og frygt for voldelige patienter. - Der har været problemer med meget vold mod de ansatte. Så det kommer ikke helt bag på os, at så mange vil forlade jobbet, siger Morten Hartvig Petersen, næstformand i Dansk Sygeplejeråd i Kreds Syddanmark. Morten Hartvig Petersen mener, at det vil få konsekvenser, hvis så mange sygeplejersker stopper. - Det er i forvejen svært at rekruttere højtuddannede folk såsom læger og sygeplejersker til psykiatrien. Vi har ganske enkelt en jobmæssig flaskehals på området. Så derfor er det et stort problem, hvis man mister det erfarne personale, siger han. - Der er flere og flere, der får stillet en diagnose og kommer ind i behandlingssystemet, og vi får svært ved at nå alle de målsætninger, som vi har, når folk så at sige ""stikker af"", fortæller Morten Hartvig Petersen. Resultatet kommer meget bag på formanden for Psykiatri- og Socialudvalget i Region Syddanmark, Thies Mathiasen fra Dansk Folkeparti. - Jeg var ikke klar over, at det stod så galt til. Så vi skal have undersøgt nærmere, hvad vi kan gøre ved det, siger han. Thies Mathiasen håber, at mere efteruddannelse og mere dialog med sygeplejerskerne, vil kunne give flere lyst til at blive i den psykiatriske sektor. - Men det vil koste penge, og de må så findes, mener han.",Pernille Keller Sand / Ulrik Stadler Bang,Syd- og Sønderjylland,2014-04-22T06:56:00+00:00,https://www.dr.dk/nyheder/regionale/syd/hver-sjette-sygeplejerske-i-psykiatrien-vil-forlade-jobbet,DR
"Sygeplejerskerne i Region Sjælland løber hurtigere, men ikke hurtigt nok","Produktiviteten skal endnu højere op, men Dansk Sygeplejeråd kan ikke se, hvordan sygeplejerskerne skal løbe hurtigere.",Østdanmark er mere effektive end Vestdanmark,"Selvom Region Sjællands sygehuse har haft den næststørste stigning i produktivitet på de danske sygehuse fra 2011-12, så er stigningen på 1,3 pct. slet ikke god nok. Det siger den nye sygehusudvalgsformand, den konservative Christian Wedell-Neergaard. Hans budskab til sygeplejersker, læger og portører er: Produktiviteten skal i vejret. - Vi har plukket de lavthængende frugter de senere år. Nu bliver det sværere at få produktiviteten op, og den skal stige, fordi vi har brug for de sparede penge. - Det bliver en kæmpe udfordring at få pengene til at række de kommende år. Der skal bruges mange millioner på nyt udstyr og sygehusbyggerier. Derfor er det nødvendigt at arbejde mere rationelt, siger Wedell-Neergaard til DR Sjælland. Kun hovedstadens sygehusvæsen har høstet større produktivitetsgevinster end Sjælland - her er stigningen på 3 pct., og det hæver landsgennemsnittet til 1,4 pct. Hermed er Region Sjælland næsten på gennemsnittet, fordi de jyske sygehusregioner har trukket gennemsnittet ned med en meget lav produktivitets-stigning. Formanden for Dansk Sygeplejeråd i Region Sjælland, Helle Dirksen siger, at de meldinger, hun får fra sygeplejerskerne, er, at de har rigeligt at lave. Hun har svært ved at se, de kan effektivisere mere. Et af de store problemer i det sjællandske sygehusvæsen er, at behandlingen er spredt på mange lokaliteter. Det gør behandlingen mindre effektiv, lyder det i en analyse fra Danske Regioner. Først i 2021 er supersygehuset i Køge færdigbygget sammen med tre akutte sygehuse i Slagelse, Nykøbing F. og Holbæk. I årene indtil da skal personalet arbejde mere effektivt for at skaffe penge til investeringerne i supersygehuset og de tre øvrige akut-sygehuse.",Henny Mortensen,Sjælland,2014-04-01T04:58:00+00:00,https://www.dr.dk/nyheder/regionale/sjaelland/sygeplejerskerne-i-region-sjaelland-loeber-hurtigere-men-ikke-hurtigt,DR
BILLEDSERIE Danmark mindes 150 år gammelt nederlag,,,,Morten Top,,2014-04-18 00:00:00,https://www.dr.dk/Nyheder/Billedserier/2014/04/18134805.htm?focusId=3531543,DR
Sundhedsstyrelsen: 1813-tiltag ser fornuftige ud,"De nye instrukser om akuttelefon 1813 fra Region Hovedstaden er overordnet tilfredsstillende, lyder det.",Usikre sygeplejersker Venter på yderligere tilbagemelding,"Efter at Sundhedsstyrelsen har haft mulighed for at se de nye instrukser for 1813-akuttelefonen i sømmene, bliver tommelfingeren vendt forsigtigt opad. I en e-mail til Ritzau forklarer enhedschef i Sundhedsstyrelsen, Anne Mette Dons, at man har gennemgået svaret fra Region Hovedstaden om 1813-ordningen, hvor regionen beskriver, hvordan der vil blive fulgt op på Sundhedsstyrelsens faglige tilsyn. - Sundhedsstyrelsen er overordnet tilfreds med de tiltag, Region Hovedstaden har beskrevet, siger Anne Mette Dons i meddelelsen. Ved sit tilsynsbesøg hos akuttelefonen den 12. marts kunne Sundhedsstyrelsen konstatere, at der sad usikre sygeplejersker ved 1813-ordningens telefonlinjer. Derudover lød det, at mangelfuld journalføring hos Region Hovedstadens Akutberedskab kunne få alvorlige konsekvenser for syge borgere, når de ringer ind for at få råd og vejledning hos 1813. - Sundhedsstyrelsen har enkelte bemærkninger til instruksen for brug af visitationsguiden 1813 og den organisatoriske beskrivelse af 1813, lyder det fra Sundhedsstyrelsens enhedschef. På grund af manglerne ved tilsynsbesøget i midten af marts fik Region Hovedstaden indtil den 4. april til at komme med nye instrukser for akuttelefonen. Region Hovedstaden havde dog de nye instrukser klar før tid, hvorfor Sundhedsstyrelsen allerede havde modtaget svarene den 3. april. Endnu mangler Region Hovedstaden dog at igangsætte en løbende og systematisk opfølgning af personalets kompetencer og kvalitet af visitationen, som Sundhedsstyrelsen også har påpeget. - Sundhedsstyrelsen afventer en yderligere tilbagemelding fra Region Hovedstaden vedrørende implementeringen af de beskrevne tiltag, som regionen senest den 25. april skal fremsende dokumentation og plan for, lyder det fra Anne Mette Dons. /ritzau/",,Indland,2014-04-08T15:48:30+00:00,https://www.dr.dk/nyheder/indland/sundhedsstyrelsen-1813-tiltag-ser-fornuftige-ud,DR
Finanstilsynet ind i sag om forsikringer til psykisk syge,Erhvervsminister beder Finanstilsynet sætte forsikringsbranchen på plads så den ikke diskriminerer sindslidende,Ingen lovændring Løftet pegefinger Branchen genkender ikke billede,"Erhvervs- og vækstminister Henrik Sass Larsen finder det ""urimeligt"", hvis psykisk syge bliver afvist af forsikringsselskaberne alene med med henvisning til, at de har en psykisk lidelse, som en undersøgelse fra P1 Dokumentar viser. - Det er langt fra godt nok, siger Sass Larsen. Han vil nu kontakte Finanstilsynet. - Det er dem, der holder øje med forskiringsbranchen, og jeg vil bede dem om at hanke op i branchen og gøre opmærksom på, at man ikke må diskriminere. Psykisk syge skal have retten til at tegne en forsikring på lignende vilkår som andre, siger Henrik Sass Larsen til DR Nyheder. SF's psykiatri- og sundhedsordfører Özlem Cekic mener, at det ved lov skal sikres, at forsikringsselskaberne ikke diskriminerer psykisk syge. Hun henviser til, at andre lande har sådan et forbud, bl.a. Tyskland og Norge. Men Henrik Sass Larsen er ikke overbevist om, at ny lovgivning er vejen frem. - Den lovgivning, der findes internationalt, hindrer ikke i alle tilfælde, at man kan afvise folk fra at få forsikringer. Og ny lovgivning er ikke nødvendigvis mest effektivt. Det effektive er at gribe ind, siger Sass Larsen. Erhvervs- og vækstministeren lægger altså op til, at forsikringsbranchen skal have en løftet pegefinger. Men hvad, hvis det ikke virker og får branchen til at ændre adfærd af sig selv? - Så tager vi fat med andre metoder. Men i første omgang bruger vi de redskaber og de myndigheder vi har. Det burde være tilstrækkeligt til at rette op på problemet, siger Henrik Sass Larsen. SF vil have erhvervsministeren i samråd om sagen og har sammen med Dansk Folkeparti også kaldt sundhedsministeren og justitsministeren i samråd. Den undersøgelse, som P1 Dokumentar har foretaget blandt 801 tidligere og nuværende psykisk syge, viser, at hver femte har oplevet at blive afvist af et forsikringsselskab. Og for 80 procent af dem, der blev afvist, var afslaget begrundet med deres psykiske sygdom. Forsikringsselskabernes brancheorganisation Forsikring & Pension tager undersøgelsen til efterretning, men mener ikke, der er et generelt problem. - Det stemmer ikke overens med det verdensbillede vi har haft indtil nu. Det, vi ved, er heldigvis, at de fleste ender med at kunne tegne en forsikring i et eller andet forsikringsselskab, siger underdirektør i Forsikring & Pension, Anne Seiersen til DR Nyheder.",Astrid Fischer,Indland,2014-04-04T07:18:00+00:00,https://www.dr.dk/nyheder/indland/finanstilsynet-ind-i-sag-om-forsikringer-til-psykisk-syge,DR
Vi bruger milliarder på motion,Voksne danskere dyrker motion som aldrig før - og bruger milliarder på at komme i form.,Kondien koster Sofasport har social slagside,"Vi løber, spiller bold og hiver i fitnesscentrenes maskiner som aldrig før. I dag dyrker 64 procent af os motion og det er dobbelt så mange som i 1975. Idrætsfeberen raser, og det kan også ses på vores forbrug. For når motionister over 16 år spiller bold i den lokale idrætsforening, sveder i fitnesscentret eller løber en tur, så bruger de i gennemsnit 3.252 kroner på aktiv deltagelse om året. Det svarer til knap 14.7 milliarder kroner samlet set. Der er dog stor forskel på priserne. - Alene på udgifterne til medlemskontingentet bruger man omkring 3000 kroner om året, hvis man går i et kommercielt center. Det ligger på lige under 2000 kroner i gennemsnit, hvis man er medlem af en idrætsforening, siger Maja Pilgaard, forskningsleder i Idrættens Analyseinstitut. Mens folk med videregående uddannelse typisk dyrker aktiv idræt, så bruger de, der stoppede uddannelsen ved 9. eller 10. klasse, flest penge på at spille på sport, som for eksempel tips og Oddset. - Det beløb ligger på cirka 400 kroner om året i gennemsnit for folk med en grunduddannelse, og man bruger omkring 200 kroner i gennemsnit, hvis man har en lang videregående uddannelse, siger Maja Pilgaard. Ud over de 14,7 milliarder kroner vi bruger på at være aktive, så lægger vi ifølge Idrættens Analyseinstitut 1,6 milliarder kroner i spil på sport, og vi køber tv-pakker med sport for 840 millioner kroner om året. I Magasinet PENGE i aften klokken 21.55 på DR1 kan du se meget mere om, hvordan vi bruger vores idrætspenge.",Trine Heilmann og Steffen Koldborg,Penge,2014-04-08T12:05:00+00:00,https://www.dr.dk/nyheder/penge/vi-bruger-milliarder-paa-motion,DR
BILLEDSERIE Kom med på regentparrets statsbesøg i Kina,,,,Morten Top,,2014-04-26 00:00:00,https://www.dr.dk/Nyheder/Billedserier/2014/04/26191237.htm?focusId=3376327,DR
Irakiske kvinder under voldsomt pres,"Det kommende nye irakiske parlament skal efter valget stemme om et lovforslag, der betyder, at piger ned til ni år kan blive gift, og at mænd kan tvinge sig til sex med deres hustru lovligt. ",,"Kvindeansigter pryder valgplakaterne i Bagdads gader, hvor over 25 procent af de opstillede kandidater til parlamentsvalget er kvinder. Det er dog ikke ensbetydende med, at kvinderne stormer frem i Irak. Mindst 25 procent af partiernes kandidater skal ifølge loven være kvinder. Og de kvinder, der indtil videre har siddet som medlemmer af parlamentet har ikke formået at gøre deres stemme gældende i forhold til kvindespørgsmål. Det siger Hanaa Edwar, der siden 1992 har ledet organisationen Iraqi al-Amal Association. I årevis har hun kæmpet for kvinders rettigheder i Irak. - Mandlige politikere forsøger konstant at skubbe kvinderne i baggrunden, og kvinderne har ikke formået at samle sig om et lovgivningsarbejde, der skal beskytte kvinderne. De er i stedet loyale mod deres partier,"" fortæller Hanaa Edwar. Det er sandsynligvis en af grundene til, at et lovforslag er blevet fremsat, der vil gøre det lovligt at piger på helt ned til ni år bliver gift og i særlige tilfælde når de er endnu yngre. Samtidig får kvinderne ingen beskyttelse, al den stund at mænd kan tiltvinge sig sex i ægteskabet, når de vil ifølge forslagets artikel 101. Lovforslaget skal til afstemning i det kommende nye parlament, medmindre det bliver taget af bordet. - Lovforslaget blev fremsat som led i valgkampagnen for at opnå støtte fra de shiamuslimske samfund, som loven er møntet på. Men det er en forbrydelse mod menneskeheden, mod kvinder og børn, siger Hanaa Edwar og tilføjer at også kvindelige parlamentarikere har talt for loven for at undgå at gå imod partilinien. I forvejen er der ikke megen hjælp at hente for irakiske kvinder, der lever i voldelige ægteskaber. Der findes ingen hjem eller centre, hvor kvinderne kan søge tilflugt eller få hjælp. Ifølge Hanaa Edwar møder hun modstand hos ministeren for sociale anliggender, når hun har forsøgt at opstarte centre for de udsatte kvinder. - Ministeren mener, at kvinderne ikke er ofre men de skyldige, og at de derfor ikke skal beskyttes men straffes. Der er simpelthen ingen politisk vilje til at hjælpe disse kvinder, siger hun. I forvejen er det en voksende tradition, at mænd gifter sig med meget unge piger. Derfor mener Hanaa Edwar, at det er afgørende, at giftealderen for kvinder ikke bliver nedsat til ni år og 15 får mænd. I øjeblikket er giftealderen for begge køn 18 år. En fjerdedel af pladserne i det irakiske parlament skal ifølge landets forfatning tildeles kvinder. Men så længe systemet og de mandlige ministre dominerer det politiske landskab, vil det være svært for kvinderne at slå igennem med en mere kvinde- og børnevenlig dagsorden.",Puk Damsgård,Udland,2014-04-28T07:30:00+00:00,https://www.dr.dk/nyheder/udland/irakiske-kvinder-under-voldsomt-pres,DR
GRAFIK Her bliver der 20 grader i dag,"Vi kan se frem til en dag med en hel del solskin, og måske får vi årets hidtil varmeste dag.",Se nærmere på temperaturerne Formiddag påskedag Eftermiddag påskedag,"Om vejret søndag den 20. april 2014 kan der næppe skrives en lang roman, der senere vil modtage priser. Det handler nemlig om lykke - hvis den slags vejrmæssigt defineres som blå himmel, sol og varme. Konflikter skal vi helt frem til mandag og tirsdag for at finde, men lad os alligevel se lidt nærmere på, hvordan lykkeligt vejr tager sig ud. På kortet herunder kan man se de forventede maksimumtemperaturer for søndag eftermiddag. Vi får en lun luft ind fra øst og desto længere den får lov at blæse henover landjorden, desto varmere bliver den.     Derfor temperaturer mellem 10 og 15 grader ved østvendte kyster og helt op til 18-20 grader inde i landet og ved vestvendte kyster. De 20 grader ser lige nu ud til at gå til et sted i Midtjylland. Herning kunne være et godt bud, hvis man ellers kunne sætte sine penge på vejr.   Udover temperaturen kan man se på kortet nedenunder, at der allerede fra formiddag er masser af sol.     I den allersydøstligeste del af landet en smule skyer, og der kan også være lokalt tåge flere steder. Risikoen er størst i den nordlige del af Jylland. Læg også mærke til temperaturerne. Inden middagstid får vi nogle steder 15 grader. Klokken godt 07:00 har man endda allerede omkring 10 grader i Nakskov.   I løbet af dagen kommer der flere skyer til den sydlige del af landet, men solen vil stadig have ret meget at skulle have sagt. Så selv de steder, hvor skyerne måtte komme, bliver det en flot og lun dag.     Vinden bliver lidt kraftigere end lørdag. Vi får mellem en let til frisk vind fra øst og nordøstlige retninger. Mod syd kan der godt komme en hård vind, som vil give en følelse af, at det er koldere end den reelle temperatur, fordi vinden køles ned af havvandet.  ",Mikkel Fønsskov,Vejret,2014-04-20T04:55:00+00:00,https://www.dr.dk/nyheder/vejret/grafik-her-bliver-der-20-grader-i-dag,DR
Forsøg på motorvej: Kørsel i nødsporet fungerer,"Forsøget med at køre i nødsporet på Hillerødmotorvejen fungerer efter hensigten, og Vejdirektoratet afviser ikke at bruge det på andre strækninger.",Meget tidlige observationer Kan ses på andre strækninger,"Nødsporet på motorvejen er reserveret til sammenbrudte biler og nødkøretøjer med udrykning. Men i de sidste tre måneder har nødsporet på Hillerødmotorvejen på hverdagsmorgener været åbent for almindelig trafik og de første observationer fra forsøget er positive. - Stort set alle rejsende sparer tid, teknikken fungerer, som den skal og trafikanterne benytter sig af det, siger Stine Bendsen, der er afdelingsleder i Vejdirektoratet, til DR Nyheder. Om forsøget på strækningen har ført til flere ulykker, er det endnu alt for tidligt at sige. - Der sker heldigvis så relativt få ulykker, at man faktisk skal bruge omkring tre år for at være helt sikker på, om der er en tendens eller ej, siger Stine Bendsen. Også udrykningskøretøjerne holder man meget grundigt øje med, men også her er det for tidligt at sige noget endegyldigt. - Vi holder et meget skarpt blik på det. Det har altid været en svær strækning at komme frem på for udrykningskøretøjerne og det er det stadig. Men om det er blevet værre, ved vi ikke endnu, siger Stine Bendsen. Projektet på Hillerødmotorvejen kører frem til 2017, men allerede til næste år vil man lave en meget grundigere evaluering. Og baseret på de foreløbige erfaringer, er kørsel i nødsporet ikke udelukket på andre strækninger. - Vi prøver et værktøj af for at finde ud af, om det skal være en permanent del af vores værktøjskasse. Og de første observationer ser rigtigt gode ud, fastslår Stine Bendsen. Det eneste negative hidtil har været, at nogle trafikanter benytter nødsporet uden for de tilladte tidspunkter, som er fra 6.45 til 9 i hverdagene. - Det er heldigvis en meget lille gruppe bilister, men det er selvfølgelig ulovligt og kan have fatale konsekvenser, understreger Stine Bendsen.",Esben Christensen,Indland,2014-04-09T04:00:00+00:00,https://www.dr.dk/nyheder/indland/forsoeg-paa-motorvej-koersel-i-noedsporet-fungerer,DR
Jordens Dag fokuserer på bæredygtighed,"Dagen i dag er Jordens Dag. World Earth Day, der i år fokuserer på bæredygtighed.",,"VIDENSKABSBILLEDET Nærbillede af øjet på en friskfanget ravfisk, fanget ud for for fiskerihavnen Kalk Bay i den sydafrikanske by Cape Town, 22. april. Dagen der er erklæret som World Earth Day - Jordens Dag - og har været det siden 1970. Årets tema er grønne byer og verden rundt markeres tiltag i afdelingen for bæredygtighed. Som her på havnen i det allersydligste Afrika, hvor man har gang i en række bæredygtige initiativer. Der er meget mere om de mange World Earth Day arrangementer kloden rundt på earthday.org.",,Viden,2014-04-22T13:15:05+00:00,https://www.dr.dk/nyheder/viden/jordens-dag-fokuserer-paa-baeredygtighed,DR
Olsen Dyhr: Dagpenge-krav fra S-bagland styrker SF,"Det giver vægt til SF's krav om kortere genoptjeningsperiode for dagpenge, når S-bagland bakker op, siger SF-formand Pia Olsen Dyhr.","S og SF måtte æde dagpengereformen Gennemgang af dagpengene, men ingen garanti","De socialdemokratiske lokalformænd er umiddelbart mere enige med SF end med deres egen partiledelse, når det handler om, hvor længe man skal arbejde for at få lov at modtage dagpenge. 62 af de socialdemokratiske lokalforeningsformænd vil have den periode, man skal arbejde for at genoptjene retten til dagpenge, halveret, så man ligesom før dagpengereformen i 2010 genoptjener retten efter et halvt års arbejde. Det viser en undersøgelse, DR Nyheder har foretaget. 74 af de 250 socialdemokratiske formænd har svaret på DR's forespørgsel, og kun otte går ind for at bevare den nuværende, 1-årige periode. At S-baglandet støtter en kortere genoptjeningsperiode vil være en forhandlingsfordel for SF, når de fremsætter samme krav overfor regeringen, siger formand Pia Olsen Dyhr: - Det. synes jeg jo, er fantastisk, for det er vigtigt for os, at få ændret på genoptjeningsretten. - Vi vil gå til finanslovsforhandlingerne og sige til regeringen, at det er noget af det, vi gerne ser, hvis vi skal stemme for finansloven – og så er det jo godt, at de (lokalformændene, red.) bakker os op. Både S og SF har høstet megen kritik for at sidde bag roret og indføre en reform af dagpengesystemet, som de egentlig var imod. - Jeg tror ikke, det er nogen hemmelighed, at vi tidligere har været meget ihærdige for at få den her dagpenge-reform lavet om - sammen med Socialdemokraterne, Enhedslisten og fagbevægelsen, siger Pia Olsen Dyhr. Både S og SF gik i 2011 til valg på at undgå både forkortelse af dagpengeperioden og fordoblingen af genoptjeningsperioden. Men regeringspartneren Radikale holdt fast i den aftale, de lavede med VK-regeringen i 2010, og S og SF blev altså tvunget til at føre dagpengereformen ud i livet. - Hele den her dagpengereform, som blev lavet af den blå regering, var vi lodret imod, og stemte også imod. Desværre måtte vi konstatere efter valget, at 60% af vælgerne valgte et parti, der ønskede denne dagpengereform, siger socialdemokraternes arbejdsmarkedsordfører, Leif Lahn Jensen. Hverken kravet om kortere genoptjeningsperiode fra baglandet eller fra SF får umiddelbart Socialdemokraterne til at love forandring - men genoptjeningsperioden er på bordet, når en kommission for øjeblikket kigger på hele beskæftigelsesindsatsen. - Nu kigger vi på, om tingene skal være anderledes, og her kunne man sagtens tænke genoptjeningen af dagpengene ind også. Så det kommer vi til at kigge på, siger Leif Lahn.",Jakob Skaaning,Politik,2014-04-25T06:40:00+00:00,https://www.dr.dk/nyheder/politik/olsen-dyhr-dagpenge-krav-fra-s-bagland-styrker-sf,DR
BILLEDSERIE P3 Guld 2014,,,,Morten Top,,2014-04-05 00:00:00,https://www.dr.dk/nyheder/billedserier/2014/04/05133219.htm?focusId=3833537,DR
BILLEDSERIE De mest populære hunderacer,,,,Morten Top,,2014-04-04 00:00:00,https://www.dr.dk/nyheder/billedserier/2014/04/04090123.htm?focusId=3588465,DR
Sygeplejersker vil drive egen praksis,Nu vil sygeplejerskerne ligesom lægerne have mulighed for at drive deres egen praksis.,Sygeplejersker har ambitioner Uklart hvilke opgaver sygeplejersker skal håndtere Lægeforeningen er skeptisk De praktiserende læger findes allerede,"Sygeplejersker vil have foden under eget bord. De vil ligesom læger have mulighed for at drive selvstændige, offentligt finansierede praksisser. Det er tanken bag et forslag, som kredsen af Syddanske Sygeplejersker har fået vedtaget i Dansk Sygeplejeråd. Forslaget går ud på at undersøge muligheden for, at sygeplejersker kan arbejde under den offentlige sygeforsikring. Det vil gøre det gratis at gå til sygeplejerske, ligesom det i dag gælder for læger. Det indebærer samtidig, at sygeplejersker får lov at yde selvstændig behandling uden vejledning fra en læge. Og det er interessant for mange sygeplejersker, siger formanden for Syddanske Sygeplejersker, John Christiansen. - Sygeplejersker inden for det private har ambitioner på en række områder. Og der kunne jeg godt forestille mig, at der er nye græsgange, som godt kunne betrædes, siger John Christiansen. John Christiansen vil ikke pege på, hvilke opgaver sygeplejersker skal kunne varetage på egen hånd. Det er noget af det, der skal undersøges. - Lige nu har vi besluttet at kigge på hele det her spørgsmål og stille os over på den side, hvor vi siger, at vi som sygeplejersker har ambitioner på mange områder. Og det her kunne være et af dem, fortæller han. Formanden for de praktiserende læger i Syddanmark, Birgitte Ries Møller, er skeptisk over for at give sygeplejersker muligheden for at drive selvstændige, offentligt finansierede virksomheder. - Vi har loft over økonomierne i den almene praksis, hvilket betyder, at vi ikke kan ansætte flere. Så er det helt forkert at poste penge andre steder hen. Vi bør udbygge den sektor, vi allerede har frem for skyde flere knopper. Hun mener også, at sygeplejerskerne har brug for lægelig vejledning. Også formand for Region Syd's praksisafdeling, Frank Ingemann Jensen, er skeptisk. - Det er meget svært at forestille sig, hvilken rolle sygeplejersker med ydernummer skal spille. De praktiserende læger findes allerede, og her hører sygeplejerskerne til, siger han Sundhedsstyrelsen har tidligere afvist at give sygeplejersker lov til at behandle på egen hånd uden vejledning fra en læge.",Ida Nathan / Ulrik Stadler Bang,Syd- og Sønderjylland,2014-05-30T03:15:00+00:00,https://www.dr.dk/nyheder/regionale/syd/sygeplejersker-vil-drive-egen-praksis,DR
Lægeformand: Rigtig dårlig ide,"Lægeformand er ikke begejstret for ideen om, at sygeplejersker vil have deres egne praksisser.","Vi skal have sammenhængende sundhedsvæsen Det er ikke alt, sygeplejersker kan klare","I dag går vi gratis til læge, hudlæge, fodterapeut og en række andre sundhedspersoner, der er dækket af den offenlige sundhedsforsikringer. Og måske i fremtiden kan vi gå gratis til sygeplejerske. Det scenarie tog Dansk Sygeplejeråd i hvert fald første skridt til på sin årlige kongres, der netop har fundet sted. Men forslaget skyder formanden for de praktiserende læger i Syddanmark, Birgitte Ries Møller, ned. - Jeg synes, det er en dårlig ide, for vi arbejder hårdt på i de her år at lave så meget sammenhængende sundhedsvæsen som overhovedet muligt, siger hun. På den årlige kongres vedtog man et forslag fra sygeplejerskerne i Region Syd, der går ud på at undersøge muligheden for, at sygeplejersker kan arbejde selvstændigt under den offentlige sygesikring. Forslaget lægger også op til, at sygeplejersker ikke altid skal arbejde under en læge, men får en række opgaver, som de må løse på egen hånd. Men der er nogle ting, som sygeplejerskerne ikke kan, og derfor er det en dårlig ide, siger Birgitte Ries Møller. - Der er mange ting, som sygeplejerskerne ikke kan, for eksempel kan de ikke diagnosticere og give medicin. Så jeg synes, at det forslag her er en opsplitning af sundhedsvæsnet og ikke en samling af sundhedsvæsnet, fortæller hun og fortsætter: - Jeg har jo også en sygeplejerske ansat, som er fantastisk, og hun kommer mange gange i løbet af en dag og spørger mig om noget. Og for patienterne er det rart at vide, at lægen er tilgængelig, slutter Birgitte Ries Møller.",Ida Nathan / Ulrik Stadler Bang,Syd- og Sønderjylland,2014-05-30T06:03:00+00:00,https://www.dr.dk/nyheder/regionale/syd/laegeformand-rigtig-daarlig-ide,DR
Professor tror ikke på sygeplejerske-praksisser,"Sundhedsprofessor tror ikke, det vil blive nogen succes, hvis sygeplejersker skal til at drive egen praksis.",Bøvlet for patienterne,"Professor i sundhedsøkonomi ved Syddansk Universitet, Kjeld Møller Pedersen, er ligesom de praktiserende læger ikke begejstret for tanken om, at sygeplejersker skal drive egen praksis. - En sygeplejerske er jo altså ikke en læge. Der er meget stor forskel i uddannelse. Det kan ikke være et spørgsmål om, at de skal erstatte lægerne, for det giver ganske enkelt ikke nogen mening, siger Kjeld Møller Pedersen og fortsætter: - Det er rigtigt, at sygeplejerskerne på en lang række områder udfører opgaver, som lægerne også udfører. Men det er jo ikke det samme som, at de kan lave alt det, som en praktiserende læge kan, mener Kjeld Møller Pedersen. Kjeld Møller Pedersen hæfter sig også ved, at det vil blive for besværligt at være patient, hvis der skyder sygeplejerske-praksisser op. - Lad os sige at en sygeplejerske får lov til at oprette sin egen praksis, så går patienten så derhen. Men hvis sygeplejersken så ikke kan håndtere problemet, så bliver patienten sendt hen til en praktiserende læge. Det bliver ganske enkelt for bøvlet, siger Kjeld Møller Pedersen. Mange udkantsområder har svært ved at tiltrække praktiserende læger. Men ifølge Kjeld Møller Pedersen betyder det ikke, at sygeplejerskerne automatisk slår sig ned med egne klinikker. - Når lægerne ikke vil slå sig ned i udkantsområderne, hvorfor skulle sygeplejerskerne så gøre det. Det er der jo ingen garanti for, siger Kjeld Møller Pedersen.",Ida Nathan / Ulrik Stadler Bang,Syd- og Sønderjylland,2014-05-30T06:33:00+00:00,https://www.dr.dk/nyheder/regionale/syd/professor-tror-ikke-paa-sygeplejerske-praksisser,DR
S: Norwegians model skader flybranchen,,,,Morten Top,,,https://www.dr.dk/nyheder/s-norwegians-model-skader-flybranchen,DR
Det er nu hvepsene skal bekæmpes,"Det er nu du skal gå til angreb, hvis du ikke vil plages af hvepse senere på sommeren.",Kæmpehveps på vej,"Lige nu er hvepsene er i fuld gang med at bygge hvepseboer, og der er mange af dem. Den milde vinter, vi har haft, betyder, at rigtig mange hvepse har overlevet. Derfor tyder det på, at det bliver en sommer med rigtig mange af de hidsige insekter. - Hvis du vil være fri for hvepse i haven senere på sommeren, så er det nu du, skal se efter hvepseboer, siger teknisk chef hos skadedyrsbekæmpelsesfirmaet Rentokil, Claus Schultz. Et hvepsebo kan indeholde mellem 5.000 og 10.000 hvepse. Og de er fra naturens side meget aggressive væsener, især hen på sensommeren, når de er trætte.  Især syd- og sønderjyderne har særlig grund til at være opmærksom på spirende hvepseboer. En kæmpehveps har nemlig de senere år gjort sit indtog i det sydlige Jylland, fortæller Claus Schultz: - Vi kan ikke pege på en grund til, at det er i Sønderjylland, vi har behandlet for den, men vi har en teori om, at den er vandret op sydfra. Det er ikke noget, vi har så meget data på endnu, for det er et nyt fænomen. Kæmpehvepsen er tre gange så stor som en normal hveps. Et hvepsebo er på det her tidspunkt af året på størrelse med en valnød, og sidder typisk et overdækket sted.",Dorthe Gærup Nielsen,Syd- og Sønderjylland,2014-05-20T05:04:00+00:00,https://www.dr.dk/nyheder/regionale/syd/det-er-nu-hvepsene-skal-bekaempes,DR
Sexkøberen er hr. hvem-som-helst,,,,Tine Johansen,,,https://www.dr.dk/nyheder/tema/2014/koebesex/14114130.htm?focusId=4169751,DR
Dødstal for omskårne drenge kan ikke bruges,"Hver uge dør cirka to drengebørn i USA som følge af omskæring, lyder påstanden i den danske debat blandt modstanderne af omskæring, men den bygger på et fejlbehæftet regnestykke fra en magnetsælger, fortæller DR’s Detektor.",Piger regnes med i drengetal Bollinger: Tallet er ligegyldigt Dansk professor erkender usikkerhed Mangel på opgørelser,"Det går vildt for sig i den danske debat om rituel omskæring af drengebørn. Ikke mindst fordi indgrebet, hvor forhuden skæres væk, ifølge flere modstandere - herunder en af Danmarks førende eksperter - koster adskillige liv. ""Dødsfald forekommer - omkring 117 årligt i USA alene,"" skrev overlæge og adjungeret professor i seksuel Sundhed, Morten Frisch, blandt andet i et høringssvar til Sundhedsstyrelsen i januar. Også på Videnskab.dk, på Politikens nyhedsside, i magasinet Tidens Kvinder og i et debatindlæg i Kristeligt Dagblad er tallet 117 - eller to dødsfald om ugen i USA - blevet nævnt. Tallet stammer fra en videnskabelig artikel skrevet af amerikaneren Dan Bollinger, som er medlem af interesseorganisationen Intact America, der går ind for et forbud mod omskæring. Men i virkeligheden er artiklen ikke spor videnskabelig, vurderer flere eksperter ifølge DR's Detektor. Dan Bollingers regnestykke bygger på en præmis om, at nyfødte drenge oftere dør end nyfødte piger på grund af infektioner eller blødninger. Og fordi der netop kan opstå infektion og blødning ved en omskæring, så antager Bollinger, at den højere dødelighed for drengene alene skyldes omskæring. Men at blande pigebørn ind i regnestykket holder ikke, lyder det fra Theis Lange, der er lektor ved Biostatistisk Afdeling på Københavns Universitet. - Den relevante sammenligning er jo at sammenligne drenge, som bliver omskåret, med drenge, som ikke bliver omskåret, siger han, og påpeger en række andre metodiske fejl i Bollingers regnestykke. - Den her artikel er langt fra almindelig videnskabelig standard. Vi kan ikke være sikre på tallet 117, og vi kan ikke engang være sikre på, i hvilken retning det er forkert. Det kan være, at omskæring er farligere, men det kan også være, at omskæring er mindre farligt, siger Theis Lange til Detektor. Detektor har undersøgt Dan Bollingers faglige baggrund for at begå forskning, og det viser sig, at han har en bachelor i industrielt design og til daglig producerer køleskabsmagneter. I en mail til Detektor skriver Dan Bollinger: - Andre estimater varierer fra 2 til 230 døde om året. Mit endelige estimat er i midten af det, så det kan ikke opfattes som ekstremt eller overdrevet. Men tallet er ligegyldigt. Uanset om det er 317, 87 eller 37, så er konklusionen den samme: Alle disse dødsfald kunne have være undgået. Professor Morten Frisch, der flere steder har henvist til Dan Bollingers tal, erkender over for Detektor, at estimatet med de 117 dødsfald i USA er usikkert. - Om estimatet er 17, 117, 1017 eller et helt andet tal, det kan vi jo ikke ane, så det er med næsten 100 procent sikkerhed forkert, at det er 117, siger Morten Frisch og understreger: - Når vi står i den danske debat, bliver det benægtet, at der sker ulykker ved det her. Det er et helt ufarligt niv i tissemanden, hører vi. Men fakta er, at der dør børn som følge af den her unødvendige operation. Der findes ingen officielle opgørelser over dødsfald som følge af omskæring, kun enkelte eksempler. I 2012 døde en to uger gammel dreng i Norge af komplikationer efter omskæringen, og senere samme år mistede en måned gammel baby livet i England på grund af akut blødning efter omskæringen. På Hvidovre Hospital behandler ledende overlæge Klaus Børch hvert år små drenge med komplikationer efter en omskæring. - Vi ser børn med blødninger, infektion og smerter. De kommer ind én til to gange om året, og det har alle været tilstande, vi har kunne behandle. I hvert fald de børn jeg har set, siger Klaus Børch til Detektor. Hør mere om usikkerheden ved konsekvenserne af omskæring i Detektor klokken 15:03 på P1 og klokken 21:30 på DR2.",Merian Garde Gräs,Indland,2014-05-15T08:00:00+00:00,https://www.dr.dk/nyheder/indland/doedstal-omskaarne-drenge-kan-ikke-bruges,DR
Prostitueret: Dæmonerne kommer efter kl. 24.00,,,,Julie Rugaard,,,https://www.dr.dk/nyheder/tema/2014/koebesex/15162652.htm?focusId=3497455,DR
BILLEDSERIE Brand i den sydukrainske havneby Odessa,,,,Morten Top,,,https://www.dr.dk/Nyheder/Billedserier/2014/05/03102025.htm?focusId=4174384,DR
Sexkøberen er hr. hvem-som-helst,,,,Tine Johansen,,,https://www.dr.dk/nyheder/tema/2014/koebesex/14114130.htm?focusId=4174585,DR
Prostitueret: Dæmonerne kommer efter kl. 24.00,,,,Julie Rugaard,,,https://www.dr.dk/nyheder/tema/2014/koebesex/15162652.htm?focusId=4070139,DR
ANALYSE Vi får næppe Løkkes skattepapirer at se,"Danskerne skal ikke regne med, at Lars Løkke Rasmussen smider sine selvangivelse på bordet, vurderer analytiker.",- Venstre er sårbar Thornings sag var anderledes,"Trods kritik fra både baglandet og vælgerne kommer danskerne ikke til at se Lars Løkke Rasmussens skattepapirer. Det vurderer DR's politiske analytiker Jens Ringberg. - Jeg tror ikke, vi får papirerne at se. Venstre er ikke parat til at fremlægge detaljerne fra Lars Løkkes privatøkonomi, siger han. Løkkes sag skaber dog minder til Helle Thorning-Schmidts skattesag, hvor Venstre var fremme og problematisere, at der ikke var fuldstændig klarhed over statsministerens skatteforhold. - Derfor er Venstre som parti selvfølgelig sårbart i den her sag, vurderer Jens Ringberg. Men sårbar eller ej, så er meldingen fra Venstre, at danskerne må tro på Lars Løkke, når han siger, at han har betalt af den skat, som han skal. - Både Lars Løkke Rasmussen og folk omkring ham siger, at vi må stole på hans udsagn, og at der ikke vil blive lagt dokumentation frem for, at han har betalt skat. Han påpeger desuden, at sagen ikke umiddelbart kan sammenlignes med statsministerens skattesag. - Da Thornings sag kørte, var der skabt et indtryk af, at hun ville lægge alt frem, og det skete ikke, siger Jens Ringberg. Se hele analysen med Jens Ringberg øverst i artiklen.",Jakob Skov Jakobsen,Politik,2014-05-20T07:05:00+00:00,https://www.dr.dk/nyheder/politik/analyse-vi-faar-naeppe-loekkes-skattepapirer-se,DR
To nomineringer til DR Romanprisen 2014 klar,Erling Jepsen og Hassan Preisler er første nominerede til næste års store litteraturpris.,Forviklinger og tragedier i Sønderjylland Bidsk og sjov integrationskritik Masser af stof at diskutere Vær med i debatterne!,"Til december tager vi hul på næste sæson af DR Romanprisen, hvor seks danske romaner dyster om læsernes gunst og en præmie på 25.000 kr. Fra december 2013 til maj 2014 vil de seks romaner blive læst og debatteret i DR Romanklubber landet over, og de to første kandidater er nu offentliggjort. Det bliver Erling Jepsens 'Den sønderjyske farm' og Hassan Preislers 'Brun mands byrde'. 'Den sønderjyske farm' beretter om Allan Jensen, der havde en farm i Sønderjylland ved foden af Gramby Bakke - lidt ligesom Karen Blixen, der havde en farm i Afrika ved foden af Ngong Hills. Hvor Karen dyrkede kaffe, så avlede Allan dog kaniner. Allan er tolv år, hans forældre har det ikke for godt sammen, og så er der søsteren Sanne, der er i familiepleje, fordi faderen har været i lidt for tæt kontakt med hende. Det er en fortælling om forviklinger og tragedier, fortalt med Erling Jepsens barokke sans for at få Sønderjylland til momentvis at minde om det Vilde Vesten, sådan som det også manifesterede sig i den selvstændige forgænger 'Kunsten at græde i kor'. Video-interview med Erling Jepsen på Litteratursiden.dk 'Brun mands byrde' er Hassan Preislers debutroman. Preisler har dansk-pakistansk baggrund og trækker heftigt og underholdende på selvbiografiske elementer i sin bidende kritik af godhedsindustrien - alle de naive kommunale instanser og andre velmenende aktører, der så gerne vil integrere indvandrere, men som i Preislers optik ikke har noget som helst begreb om, hvad de skal gøre. Samtidig tager bogen også fat i de identitetskonflikter, som Hassan Preisler kender indgående fra sit eget liv. Hassan Preisler er uddannet skuespiller og bl.a. medgrundlægger af teaterkompagniet danskdansk. Og hvis titlen på debutromanen klinger bekendt, så er det fordi, den er en omskrivning af Rudyard Kiplings berømte kolonialisme-digt 'Den hvide mands byrde' fra 1899. Kandidaterne til DR Romanprisen udvælges i samråd mellem DR og bibliotekernes website Litteratursiden.dk. Redaktionschef Kåre V. Poulsen fra DR siger om 'Den sønderjyske farm': - Det er en ret klassisk fortælling om en dreng, som er ved at finde ud af, hvordan verden hænger sammen. Bogen kredser samtidig om nogle ret stærke incest-tabuer. Det bliver interessant at opleve, hvordan læserne vil modtage forfatterens skildringer af den sønderjyske drengs dilemmaer og overlevelsesstrategier i forhold til forældre, søskende og resten af den lille by Gram. Om 'Brun mands byrde' siger Kåre V. Poulsen: - Læserne vil møde en fræsende tekst, som opremser en masse personlige betragtninger og kritik af måden, vi danskere favner multikulturelle problemer. Læserne kommer også på en rejse tilbage i to meget forskellige familieslægters historie og vil samtidig få et intimt indblik i de dilemmaer og paradokser, bogens Hassan møder. Spørgsmålet er, om læserne vil elske den humoristiske og lettere anarkistiske tilgang til både stof og form, som romanen tilbyder? Der bliver i hvert fald masser at diskutere, når bogen rammer DRs romanklubber i januar 2014. Udover disse to romaner vil yderligere fire bøger blive nomineret til DR Romanprisen 2014. Disse titler bliver meldt ud senere på året - en i starten af september og de øvrige op til sæsonstart i december. En lang række biblioteker landet over arrangerer læsekredse om de Romanpris-nominerede bøger. Hvis du kunne tænke dig at være med i en læsekreds, kan du kontakte dit lokale bibliotek og høre, om de har en DR Romanklub. Se listen over biblioteker med læsekredse i sidste sæson Du kan også være med i online-læsekredsen på Litteratursiden.dk. Læsekredsene spiller en central rolle, når modtageren af DR Romanprisen skal findes. 'Den sønderjyske farm' er til debat i læsekredsene i december, og 'Brun mands byrde' er i fokus i januar 2014.",Anya Mathilde Poulsen,,2013-06-26T13:02:00+00:00,https://www.dr.dk/nyheder/kultur/kulturklubber/nomineringer-til-dr-romanprisen-2014-klar,DR
BILLEDSERIE 375 personer satte ny rekord i kædekys,,,,Morten Top,,,https://www.dr.dk/Nyheder/Billedserier/2014/05/08214104.htm?focusId=4216747,DR
14 ansøgere til stillingen som rektor,Aalborg Universitet har modtaget 14 ansøgninger til jobbet som rektro på Universitetet.,,"14 kandidater - så mange personer har sendt en ansøgning til Aalborg Universitet i håb om at afløse Finn Kjærsdam som universitets rektor. I løbet af de næste 14 dage begynder man på at vurdere ansøgningerne. Ifølge Kjeld Lanng HR-Chef på Aalborg Universitet vil processen med at finde en ny rektor strække sig over de næste to måneder. Herefter er det op til universitetets bestyrelse at godkende rektoren. - Hvis det går som vi har planlagt, så ved vi, hvem der skal være den nye rektor omkring nytår, siger Kjeld Lanng. Den nye rektor på Aalborg Universitet tiltræder den 1.maj 2014.",Mads Bernhardt Jensen,Nordjylland,2013-10-09T16:04:00+00:00,https://www.dr.dk/nyheder/regionale/nordjylland/14-ansoegere-til-stillingen-som-rektor,DR
En halv million taber på at spare op til pension,"Skolelærere og sygeplejersker får ikke fuld folkepension, fordi de selv har sparet op, viser ny analyse.",Læser problemet med ældrebyrden En dårlig forretning Minister: Hav tillid,"Knap en halv million pensionister får nu så lidt ud af deres pensionsopsparing, at det svarer til, at de betaler topskat eller mere. Dermed er antallet af pensionister, som ikke får fuld folkepension, fordi de selv har sparet op, steget med 140.000 personer siden 2007, viser en analyse, som Danica Pension har foretaget for Politiken. Det drejer sig især om mellemindkomstgruppen af blandt andre skolelærere, sygeplejersker og politifolk, som har sparet meget op via arbejdsmarkedspensioner, og antallet vil stige mange år frem. Danicas analyse viser, at staten hvert år sparer mere end syv milliarder kroner på, at statskassen udbetaler mindre i folkepensionstillæg til folk, der selv har sparet op, skriver avisen. - Vi er et af de få lande, hvor det på genial vis er lykkedes at løse problemet med ældrebyrden. Det er helt efter planen, men man er tæt på smertegrænsen, siger Jørgen Goul Andersen, professor og velfærdsforsker ved Aalborg Universitet. - Når jeg taler med venner og bekendte, er jeg nødt til at sige, at det faktisk bedre kan betale sig for mange af dem at undlade ekstra pensionsopsparing og i stedet sætte deres penge i aktier og lignende, siger han. Pensionsopsparingen bliver en dårlig forretning for flere, fordi systemet er indrettet sådan, at jo mere man selv har sparet op, desto mindre får man fra det offentlige. Systemet sikrer dermed mod fattige pensionister, men svækker samtidig tilskyndelsen til at spare op selv. Får man eksempelvis udbetalt 100.000 kroner årligt fra sin pensionsopsparing, koster det 60.350 kroner at få pengene udbetalt, fordi ældrechecken bortfalder og tillægget til folkepensionen bliver mindre, viser Danicas beregninger. Dermed bliver der trukket 60,35 procent fra det udbetalte beløb - mere end topskatten på 58,40 procent. Skatteminister Morten Østergaard meddelte i sidste uge, at han nedsætter en kommission, som i 2016 skal komme med løsninger på, at det for nogle danskere dårligt kan betale sig selv at spare op. Han opfordrer danskerne til at have tillid til, at kommissionen finder løsninger, før de begynder at droppe pensionsopsparingerne. /ritzau/",,Indland,2014-05-21T07:00:00+00:00,https://www.dr.dk/nyheder/indland/en-halv-million-taber-paa-spare-op-til-pension,DR
BILLEDSERIE Lars Løkke fylder 50 år - karrieren i billeder,,,,Morten Top,,,https://www.dr.dk/nyheder/billedserier/2014/05/15184838.htm?focusId=3463754,DR
Ukraine-ekspert: Højspændt situation vil eskalere,Peter Munk Jensen forventer nye sammenstød og besættelser samt flere ukrainske militære fremstød i den kommende tid i det uroplagede land. ,Nye sammenstød Minder om 2. verdenskrig Rusland har ikke reageret på mordbrand,"Weekenden førte nye kapitler til historien om uroligheder i Ukraine. Fredag blev 38 pro-russere dræbt ved det, der bliver betragtet som en mordbrand i havnebyen Odessa i den sydvestlige del af landet. Dagen efter blev den danske OSCE-obersvatør John Christensen og seks af hans kolleger frigivet af pro-russiske aktivister efter en uge i fangenskab. Men selv om konflikten mere eller mindre har ændret sig time for time siden november sidste år, så er der ikke udsigt til, at den kommende periode vil byde på en mindre anspændt situation i det uroplagede land. Det fortæller Peter Munk Jensen, der er forsker ved Dansk Institut for Internationale Studier og ekspert i russisk politik. - Jeg tror, den høje spænding, som har hersket i Ukraine siden den tidligere præsident Janukovitjs fald, vil vokse yderligere. Det betyder nye sammenstød, nye besættelser og nye ukrainske militære fremstød, siger han. Peter Munk Jensen fortæller, at fremstødene formentlig vil blive rettet mod Slavjansk, men også Luhansk, Kramatorsk og Marjupol. Jon Kyst der er ph.d. i russisk og direktør i Akademisk Rejsebureau forventer ligeledes, at urolighederne ikke stilner af. Han mener, at mordbranden i Odessa er den allervigtigste begivenhed til at forklare situationen i landet. - Mennesker i det brændende hus bringer minder tilbage om 2. verdenskrig i netop Ukraine og Rusland, hvor nazisterne tit gennede folk ind i bygninger og brændte dem ned, siger han. Fredagens mordbrand har endnu ikke medført en markant reaktion fra USA, EU eller Rusland. Ruslands præsident, Vladimir Putin har endnu ikke taget stilling til, hvordan landet skal reagere på begivenhederne i Odessa. Det er ellers ikke fordi, at Ukraine ikke bliver debatteret på den verdenspolitiske scene. Ukraine er således både blevet drøftet i FN's sikkerhedsråd, EU, NATO, Europarådet og Organisationen for Sikkerhed og Samarbejde i Europa, OSCE. Et stort flertal i FN's generalforsamling har desuden vedtaget en resolution, der støtter op om Ukraines territoriale integritet, der samtidig ikke anerkender Ruslands annektering af Krim tidligere på året.",Niklas Rehn,Udland,2014-05-05T09:24:00+00:00,https://www.dr.dk/nyheder/udland/ukraine-ekspert-hoejspaendt-situation-vil-eskalere,DR
Eksamenssnyd: Alle elever skal til reeksamen,"Snyderiet har været så omfattende, at der ikke bliver skelnet mellem eleverne. Nu skal samtlige elever til reeksamen.",Prøverne bliver annulleret En træls beslutning,"Sportsefterskolen Sine i Løgumkloster har besluttet at annullere de skriftlige eksamensprøver for alle skolens 10. klasses-elever. Beslutningen kommer efter en fejl med et USB-stik. Fejlen betød at de ellers hemmelige opgaver endte ude blandt eleverne, som altså kunne se deres eksamensopgaver inden eksamen. Den meget omtalte fil med årets 10. klasses afgangsprøver nåede hele vejen fra elever i Løgumkloster i Sønderjylland og rundt til 10 andre skoler i blandt til Randers, Skive og Vinderup. Det har været en forfærdelig sag uden fortilfælde, fortæller forstander på Sportsefterskolen Sine, René Jacobsen: - Stort set alle elever havde kendskab til det. Det er ikke det samme som at sige, at alle har snydt, men mange vidste, hvor prøverne var tilgængelige. Derfor har vi efter vejledning fra Undervisningsministeriet valgt at annullere prøverne anno 2014. René Jacobsen ærgrer sig over, at skolen har været nødt til at annullere alle de skriftlige prøver: - Det er slemt, fordi nogen bevidst har snydt. Og så er det ærgerligt, at ingen har stoppet det. Havde eleverne orienteret os om det, så kunne vi have stoppet det i god manér og i god tid, mener han. Forstanderen har kendskab til, at mindst én anden skole har valgt samme konsekvens. Han forventer, at samtlige implicerede skoler vil gøre ligeså. De 152 elever på skolens 10. årgang har mulighed for at gå til re-eksamen til december. René Jacobsen vil gøre hvad han kan for, at sagen ikke får konsekvenser for elevernes videre uddannelsesforløb.",Kasper Duncan Gram,Syd- og Sønderjylland,2014-05-14T07:16:00+00:00,https://www.dr.dk/nyheder/regionale/syd/eksamenssnyd-alle-elever-skal-til-reeksamen,DR
Svinekrig: Mindst 43 svenske butikker deltager nu i boykot,"En landsdækkende supermarkedskæde har nu meldt ud, at de dropper dansk svinekød i alle butikker.",Intet svensk overblik Useriøs husdyrhold Kommune tilslutter sig boykot,"Halekupering, forbrug af antibiotika og fire danske dødsfald af svinebakterien MRSA er voldsomt diskuteret i Sverige lige nu. Svenske politikere beskylder nemlig danske landmænd for at slække på dyrevelfærden. Det har fået en række individuelle butikker inden for kæderne ICA og COOP til at boykotte danske koteletter, bacon og fars. Og nu tager den svenske boykot for alvor fart. Bergendahls melder nemlig som den første kæde officielt ud, at de fjerner dansk svinekød fra hylderne i alle deres City Gross-butikker. DR Nyheder har på nuværende tidspunkt kendskab til mindst 43 butikker, der ikke længere sælger dansk svinekød fra deres kølediske. Brancheorganisationen Svensk Dagligvaruhandel bekræfter, at samtlige af landets City Gross-butikker har sløjfet det danske svinekød: - Jeg ved, at der er en række ICA-butikker, som boykotter dansk svinekød, og så hørte jeg i går nyheden om, at det også gælder for alle City Gross-butikker, skriver direktør Karin Brynell i en mail til DR Nyheder. Men organisationen har ikke et generelt overblik over størrelsen af den efterhånden omfattende boykot. - Centralt har vi ikke foretaget nogen beslutning om boykot, men det er op til hver enkelt kæde og hver enkelt erhvervsdrivende at styre sit sortiment, lyder det i stedet fra direktøren. Årsagen til boykotten i City Gross er ikke til at tage fejl af. En butikschef kalder den danske dyrevelfærd for useriøs: - De (danske landmænd, red.) arbejder ret meget med antibiotika og overpumpning af dyrene, og også med at kupere halerne for at svinene ikke skal bide hinanden. Det er en meget useriøs måde at drive husdyr på, siger Ove Fagerlund, der er butikschef i en City Gross udenfor Stockholm, til SVT Nyheter. City Cross har butikker i 35 byer, og hidtil har otte individuelle butikker boykottet det danske kød. Derudover har supermarkedskæden ICA droppet dansk svinekød i deres eget bacon-mærke. Og Sveriges fjerdestørste kommune, Uppsala, er stoppet med at bruge dansk svinekød i daginstitutioner, skoler og på plejehjem.",Marie Rask Glerup,EP14,2014-05-23T09:14:00+00:00,https://www.dr.dk/nyheder/politik/valg/ep14/svinekrig-mindst-43-svenske-butikker-deltager-nu-i-boykot,DR
Danske sygeplejersker strømmer fortsat til Norge,Alene i år har 255 danske sygeplejersker fået autorisation til at arbejde i Norge. Det er en stigning på 36 procent i forhold til året før.,Lønnen er bedre i Norge Danske skatteydere har betalt deres uddannelse,"Strømmen af danske sygeplejersker, der tager til Norge, fortsætter. Og det er godt nyt for både sygeplejerskerne, Norge og Danmark, lyder det fra Dansk Sygeplejeråd. Uden de norske job ville der nemlig være mange flere ledige sygeplejersker herhjemme. Sygeplejerske Kathrine Rask Pedersen fra Aarhus har arbejdet i Norge i to perioder. - Man får flere penge, end man gør herhjemme, og man kan komme ud og se noget, som vi ikke har i Danmark. Man har også en anden frihed, hvis man tager af sted gennem et bureau, som jeg har gjort, fortæller hun. Og flere og flere gør som Kathrine. I de første fire måneder i år fik 255 danske sygeplejersker autorisation i Norge. Det er en stigning på 36 procent i forhold til samme periode sidste år, konstaterer næstformand i Dansk Sygeplejeråd, Anni Palsgaard. - Vi ser fortsat en stor stigning og en stor interesse, siger hun. Det er god løn og muligheden for at få at ledige kan få erfaring, der på sigt kan give job herhjemme, som især trækker de danske sygeplejersker nordpå, lyder det. - Vi vil jo meget gerne sige ""på gensyn"" til de kære danske sygeplejersker. For vi vil jo gerne, at de danske borgere skal have gavn af de dygtige danske sygeplejersker, som jo også er blevet uddannet via danske skattekroner, siger Anni Palsgaard. I Aarhus planlægger Kathrine Rask Pedersen fortsat at arbejde i Norge i ferier, mens hun videreuddanner sig. - Jeg vil gerne være herhjemme, og jeg har jo både min familie og venner og min lejlighed her. Men jeg vil da fremover bruge noget af min ferie og nogle af mine fridage på at tage op til Norge og så lige få tjent nogle penge, siger hun.",Gitte Kvist & Eric Øtting,Østjylland,2014-06-17T04:28:00+00:00,https://www.dr.dk/nyheder/regionale/oestjylland/danske-sygeplejersker-stroemmer-fortsat-til-norge,DR
Paramedicinerne klarer sig godt- sygeplejersker er dog stadigvæk kritiske,"Region Sjælland sendte i 2011 læger og sygeplejersker ud af akutbilerne til fordel for paramedicinere. Det er gået rigtig godt, viser en ny rapport. Sygplejerskerne tvivler på rapportens resultat.",Sjællandske sygeplejersker: Rapporten er ikke god nok Frygter at ordningen kan koste liv,"Paramedicinerne - altså de specialuddannede ambulancefolk - har gjort det godt siden Region Sjælland sendte læger og sygeplejesker ud af akutbilerne i 2011. Det viser en rapport, udarbejdet af kommunernes analyseinstitut, Kora. Region Sjælland er den eneste af landets fem regioner, der har kørt med paramedicinere i ambulancerne, og ifølge rapporten er det gået helt fint.   Men ikke alle er enige i resultatet af rapporten. Sygeplejerskerne mener, rapporten er kritisabel, fordi den ikke ser på, hvordan serviceniveauet for de alvorlige syge var før læger og sygeplejersker blev sendt ud af ambulancerne. - Når en faggruppe er faset ud, så fortæller den ikke noget om, hvad læger og sygeplejersker kunne, og hvilken forskel de gjorde set i forhold til paramedicinerne, og det er jo helt afgørende for en rapport, siger Jeanette Hansen, som er næstformand for de sjællandske sygeplejersker. Så bekymrede er Region Sjælland dog ikke. Siden ordningen med at bruge paramedicinere i ambulancerne frem for læger og sygeplejersker har Region Sjælland sparret 20 millioner kroner. Rapporten understreger også, at det er helt fagligt forsvarligt at have paramedicinere i ambulancerne. Men sygeplejerskerne frygter, at ordningen i sidste ende kan koste liv. - Vi tænker, at når det handler om akut opståede sygdomme og ulykke, der truer liv og førlighed, så skal det være de bedste kompetencer, der er derude. Det handler jo simpelthen om borgernes mulighed for at overleve, siger Jeanette Hansen. Hun er næstformand for de sjællandske sygeplejersker. Evalueringen af paramedicinerne skal debatteres på næste møde i regionsrådet, og her håber sygeplejerskerne, at politikerne vil tage en åben diskussion af sikkerheden for patienterne.",Louise Kubel Baltzer,Sjælland,2014-06-30T09:27:00+00:00,https://www.dr.dk/nyheder/regionale/sjaelland/paramedicinerne-klarer-sig-godt-sygeplejersker-er-dog-stadigvaek,DR
Psykiatripersonale: Ny aftale vil gøre indhug i tvang,"Ny aftale vil give mindre tvang over for patienterne, håber både læger, sygeplejersker og fysioterapeuter.",Mere uddannelse vil give mindre tvang Lægeforeningen: Økonomisk løft er tiltrængt Psykiatrien skal være en prioritet Fysserne: Tvang er dårligt for både personale og patienter,"Psykiatriens varme hænder glæder sig over, at der er afsat 200 millioner kroner ekstra over de næste fire år til, at regionerne kan opkvalificere medarbejderne inden for psykiatriområdet. Pengene indgår i en ny aftale, der er indgået af regeringen, Dansk Folkeparti, Venstre, De Konservative og SF, og som afsætter 2,2 milliarder til psykiatrien. Det er 600.000 kroner mere end i regeringens oprindelige udspil. - Vi er specielt glade for, at aftalen betyder et generelt kompetenceløft af personalet i psykiatrien, blandt andet i form flere specialuddannede sygeplejersker. - Kompetenceløftet vil på sigt utvivlsomt reducere brugen af bæltefiksering og tvangsmedicinering. Det er en stor gevinst for både patienter og personale, siger Grete Christensen, formand for Dansk Sygeplejeråd, i en kommentar til aftalen. Hos Lægeforeningen hæfter man sig især ved, at den nye aftale giver psykiatrien et tiltrængt økonomisk løft. - Igen og igen har Lægeforeningen igennem de seneste år peget på, at et kapacitetsløft til psykiatrien er helt afgørende, hvis psykiatriske patienter skal ligestilles med andre patienter. - Derfor glæder vi os over, at politikerne nu for alvor giver psykiatrien et økonomisk løft, siger Mads Koch Hansen, formand for Lægeforeningen, i en pressemeddelelse. Han understreger, at de flere penge til psykiatrien er en langsigtet investering i mindre sygdom. - Derfor er det også vigtigt, at det ikke stopper her, men at politikerne også i de kommende år prioriterer psykiatrien og sikrer, at de gode initiativer, som der nu er sat penge af til, også bliver ført ud i livet til gavn for patienterne, siger Mads Koch Hansen. Også hos Danske Fysioterapeuter er man glad for, at der afsættes penge til mere personale. Fysioterapeuterne håber, at det betyder mindre tvang overfor patienterne. - Aftalen betyder, at færre patienter fremover bliver bæltefikseret eller låst inde. Det er også godt nyt for personalet. Situationer, der ender i tvang, er ubehagelige og potentielt farlige for både patienter og ansatte, siger formand Tina Lambrecht og fortsætter: - Vi ved, at mere fokus på kroppen og fysisk aktivitet er det bedste middel til at undgå, at tvang bliver nødvendig. Partierne bag aftalen fortjener stor ros for at gøre noget. Ifølge Danske Fysioterapeuter blev 22 procent ud af de 26.000 personer, som i 2013 blev indlagt på et psykiatrisk sygehus, udsat for tvang. /ritzau/",,Politik,2014-06-20T18:36:00+00:00,https://www.dr.dk/nyheder/politik/psykiatripersonale-ny-aftale-vil-goere-indhug-i-tvang,DR
Der kommer flere og flere mænd i kvindefag,"Flere mænd end tidligere læser til sygeplejerske, pædagog og sosu-hjælper. ",Flere mænd blandt pædagogerne Mobilt arbejdsmarked Mindre latterliggørelse,"Vi kalder dem traditionelle kvindefag. Men med tiden vil vi måske se pædagoger, sygeplejersker og sosu-hjælpere som faggrupper, hvor begge køn hører naturligt til. I hvert fald er der flere og flere mænd, der uddanner sig som sygeplejerske, pædagog eller sosu-assistent. Fra 2008 til 2012 er andelen af optagne mandlige sygeplejestuderende steget fra 4,3 procent til 7,5 procent, viser tal fra Undervisningsministeriet. Andelen af mænd ansat i sygeplejen udgør dog fortsat kun 4,2 procent, men også her er antallet steget fra 1.863 i 2008 til 2.216 i 2013, viser tal fra Dansk Sygeplejeråd. På pædagoguddannelserne fylder mændene også mere i klasselokalerne. I 2008 var hver femte optagne mand, mens det næsten var hver tredje i 2013. Det største spring er taget på sosu-hjælper og -assistent-uddannelserne. Fra 2008 og frem til i dag er andelen steget fra knap syv procent til 13 procent. Det er positivt af særligt tre grunde, at flere mænd uddanner sig til pædagog, sygerplejerske og sosu-hjælper, mener Marie Valentin Beck, der er direktør i tænketanken VM, Viden om Mænd. For det første er det godt for samfundet, at arbejdsmarkedet ikke er for kønsopdelt, mener hun. - Det giver et mere mobilt arbejdsmarked, hvor der er færre flaskehalse, fordi man nemmere kan skifte branche, siger Marie Valentin Beck. For det andet mener direktøren, at det er godt for de ældre, for institutionsbørnene og patienterne, at der er flere mandlige ansatte omkring dem: - Brugerne er forskellige, og derfor er der flere af dem, der kan få opfyldt deres behov, hvis de ansatte også er forskellige og ikke kun er kvinder. For børn kan de for eksempel se, at det ikke kun er kvinder, der kan give omsorg, men også mænd. Den tredje grund er, at flere mænd på uddannelserne gør det mere legitimt for mænd at arbejde i et traditionelt kvindefag. - Mange mænd skal stadig forsvare over for venner og familie, at de vil være sygeplejerske eller sosu-hjælper, og mange bliver latterliggjort. Men hvis flere mænd kommer ind, kan det være med til at vende den skik og gøre det mere sædvanligt, at mænd går i kittel, siger Marie Valentin Beck.",Laura Marie Sørensen,Indland,2014-06-19T10:02:00+00:00,https://www.dr.dk/nyheder/indland/der-kommer-flere-og-flere-maend-i-kvindefag,DR
Hækkerup: Psykiatri-forlig giver 500 job,"Når der de næste år skydes milliarder i psykiatrien, så kaster det hundreder af job af sig, siger ministeren.",500 nye stillinger til læger og sygeplejersker Bredt forlig med oppositionen 600 millioner til overs,"I første omgang er det især patienter og pårørende i psykiatrien, der kan glæde sig over de 2,2 milliarder kroner, som en netop indgået aftale sikrer dem. Men i anden omgang er der også godt nyt til beskæftigelsen, da aftalen mellem regeringen og satspuljepartierne kan bidrage med flere job, lyder det fra sundhedsminister Nick Hækkerup (S). - Hvis man spørger, hvad den her plan cirka kan svare til af nye ansættelser i psykiatrien, så vil det på landsplan svare til, at der bliver ansat i omegnen af 500 nye folk, siger han. Sundhedsministeren nævner, at det blandt andet kan være læger, sygeplejersker og social- og sundhedsassistenter, som kan få de nye job. - Og det er 500 nye fuldtidsstillinger, som ikke løber ud om nogen år, men som altid er der, understreger Nick Hækkerup over for Ritzau. Aftalen om at løfte psykiatrien er blevet indgået fredag mellem regeringen, Venstre, Dansk Folkeparti, SF, Liberal Alliance og De Konservative. De 2,2 milliarder kroner vil blive tilført fra 2015-2018. Pengene er fundet i satspuljen, som i år ekstraordinært er på i alt 2,8 milliarder kroner, forklarer sundhedsministeren. - Vi havde fra regeringens side sagt, at vi ville bruge 1,6 milliarder kroner på psykiatrien og gemme de sidste 1,2 milliarder kroner til andre ting, som for eksempel kunne være svage ældre. - I forhandlingsforløbet har der så været et ønske om, at vi skulle hæve beløbet til psykisk syge. Det vil vi sådan set også gerne, men man kan jo kun bruge pengene én gang, lyder det fra Nick Hækkerup. I sidste ende er beløbet dog blevet hævet til de endelige 2,2 milliarder kroner, og det efterlader 600 millioner kroner i satspuljen, som kan benyttes til andre formål. Spørgsmål: Hvad skal der ske med de resterende 600 millioner kroner? - De bliver forhandlet i efteråret. Normalt forhandler man satspulje i efteråret, og der kommer de her penge så oveni den almindelige satspulje, som vi endnu ikke kender størrelsen af, siger Nick Hækkerup og fortsætter: - Så det bliver 600 millioner kroner plus noget, der bliver forhandlet til efteråret. /ritzau/",,Politik,2014-06-20T18:53:00+00:00,https://www.dr.dk/nyheder/politik/haekkerup-psykiatri-forlig-giver-500-job,DR
Svært at sige hvor skybrud rammer,"Et skybrud ramte Ishøj sent mandag eftermiddag. Årsagen var en tordenbyge, som drev fra Sverige ind over Øresund.",Sådan gør du,"Masser af regn i løbet af kort tid, hagl og torden afløste en ellers stille og tør junieftermiddag i Ishøj og Greve sidst på eftermiddagen mandag. Og det var skybrud, skriver DMI på sin hjemmeside. DMI har målt 25 millimeter regn på en halv time og 29 millimeter på lidt under en time ved Ishøj. Definitionen på skybrud er, når der falder mindst 15 millimeter regn indenfor 30 minutter. Forklaringen på det pludselige uvejr var en tordensky, der blev dannet over Sverige og drev fra Øresund og ind over Sjælland. Store mængder nedbør på kort tid kommer næsten altid i forbindelse med byger. Byger er næsten altid lokale og næsten umulige at forudsige præcist, siger DR Nyheders vejrvært Anja Fonseca: - Det svarer til, at når du sætter en gryde vand over at koge og beder mig om at sige, hvor den næste boble i gryden med kogende vand opstår. Det er helt vildt svært at pege på.  DR Vejrets brugere har sendt flere billeder, som viser den heftige regn på gader og i haver i Ishøj. Oplever du skybrud, vil DR Vejret gerne have dine vejrbilleder og -video, som vi kan vise på dr.dk/vejret, Facebook og i Vores Vejr. Du kan maile dem til vejret@dr.dk eller 1212@dr.dk, eller du kan sende dem via app'en.  ",Lene Koogi,Vejret,2014-06-03T07:00:00+00:00,https://www.dr.dk/nyheder/vejret/svaert-sige-hvor-skybrud-rammer,DR
Historisk narkosag smuldrer i retten,Seks mænd er i Retten på Frederiksberg kendt delvist skyldige i smugling af narko til Danmark. To er frifundet,Indsmuglet i biler Mindre mængder har givet 16 år Nægter sig skyldige,"Seks mænd, der torsdag sidder på anklagebænken i en narkosag i Retten på Frederiksberg, er fundet delvist skyldige i flere forhold i det 12-sider lange anklageskrift. To er frikendt fuldstændig i sagen, og i flere forhold er de alle blevet frifundet. - Vi kan godt se, at der er foregået noget mistænkeligt, men vi kan ikke finde det bevist, og derfor kan vi ikke dømme skyldig, sagde retsformanden, da han læste den 26 sider lange kendelse op. De otte mænd er fundet skyldige i at have indsmuglet eller forsøgt at indsmugle både kokain og amfetamin. Men altså kun i langt mindre mængder end anklagemyndigheden har hævdet. Anklagemyndigheden mener, at mændene havde indsmuglet og opblandet knap 600 kilo narkotika. Det har betydet, at sagen er blevet kaldt den største danske straffesag om indsmugling og salg af hård narkotika. Ifølge anklagemyndigheden blev narkotikaen indsmuglet i biler, som var indrettet til formålet, så stoffet var særdeles godt skjult. Det blev ifølge politiet smuglet fra Holland gennem Tyskland og videre til København, hvor mændene blandede narkoen op med sødestoffet maltitol. Sagens omfang betød, at anklagemyndigheden ved sagens begyndelse meldte ud, at den ville gå efter at sprænge strafferammen på 16 års fængsel. - Det er på grund af sagens grove og systematiske karakter, sagde han til DR Nyheder, da sagen begyndte i april. Han henviste til, at dømte i andre sager er blevet idømt den maksimale strafferamme - nemlig 16 års fængsel - for mindre mængder narkotika. I 2011 blev to mænd idømt 16 års fængsel hver for at drive et laboratorium ved Roskilde. De blev dømt for cirka 200 kilo amfetamin. Samme år blev to mænd idømt henholdsvis 14 og 15 års fængsel i Nordsjælland. Tilbage i 2002 blev en hollandsk mand dømt 15 år for indsmugling af 150 kilo narkotika. Men nu er sagen alts¨skrumpet med flere hundrede kilo narkotika. De otte mænd har gennem hele sagen nægtet sig skyldige. Og forsvarsadvokat Henrik Stagetorn mener ikke, at der skal være tale om så hårde straffe. Over for DR Nyheder kaldte han ved sagens start det for en ""domino-sag"" med henvisning til, at anklagemyndighedens påstande byggede på indicier om, at de tiltalte havde kørt smuglerturen flere gange. Tre mænd blev efter dagens retsmøde løsladt. Den 30. juni afgør retten, hvilken straf mændene skal have.",Louise Damløv,Indland,2014-06-19T15:33:00+00:00,https://www.dr.dk/nyheder/indland/historisk-narkosag-smuldrer-i-retten,DR
Våbenhvilen vakler i Ukraine: Tre soldater er dræbt,"Kampene fortsætter i Ukraine, selvom parterne fredag enedes om at forlænge våbenhvile til mandag aften.",Også dødsfald blandt oprørere Præsident i tre timer langt møde Oprørsleder indvilgede i våbenhvile,"De stridende parter i den ukrainske krise blev fredag aften enige om at forlænge en ugelang våbenhvile med yderligere tre dage, men allerede lørdag flyder blodet igen. Således siger en talsmand for den ukrainske hær, at tre soldater ved en vagtpost har mistet livet, da prorussiske separatister angreb dem nær byen Slavjansk. - Resultatet af oprørenes skud ved vagtposten nær Slavjansk er, at tre medlemmer af de ukrainske styrker er dræbt, og en fjerde er såret, siger talsmanden ifølge nyhedsbureauet Interfax. Også hos oprørene er der meldinger om dødsfald og sårede i Lugansk-regionen, skriver nyhedsbureauet dpa. Oprørene fortæller desuden om kampe ved byen Kramatorsk i Donetsk. Den ukrainske præsident, Petro Porosjenko, var fredag i Bruxelles, hvor han i forbindelse med et EU-topmøde satte sin underskrift på sidste del af en stor samarbejdsaftale med EU. Efter hjemkomsten til Kijev besluttede han efter et tre timer langt møde med militære toprådgivere at strække våbenhvilen til mandag aften. Fredag eftermiddag sagde den selvudnævnte premierminister for den såkaldte Folkerepublikken Donetsk, Aleksandr Borodaj, at de prorussiske separatister er med på at forlænge den våbenhvile, som udløb fredag aften. Meddelelsen kom efter et møde mellem Borodaj og en kontaktgruppe i Donetsk. Gruppen, der forsøger at finde en fredelig løsning på stridighederne i Ukraine, tæller ud over separatistlederne blandt andre Moskvas ambassadør i Kijev, en repræsentant fra OSCE og en tidligere ukrainsk præsident. /ritzau/",,Udland,2014-06-28T17:43:46+00:00,https://www.dr.dk/nyheder/udland/vaabenhvilen-vakler-i-ukraine-tre-soldater-er-draebt,DR
Nyt psykiatrisk hospital bygges for pensionspenge,"Det bliver pensionskassen for 260.000 sygeplejersker, socialrådgivere, ergoterapeuter og andre, der bygger et nyt psykiatrisk hospital i udkanten af Aarhus. ",PKA lejer sygehuset ud til Region Midt Penge kommer tilbage til skatteydere,"Byggeriet af et nyt psykiatrisk hospital i udkanten af Aarhus bliver en god forretning for tusindvis af kommende pensionister. Det mener pensionsselskabet PKA, der betaler hospitalet, som altså bliver endnu et OPP-projekt - et samarbejde mellem det offentlige og det private. - Det er med til at sikre et stabilt afkast til vores medlemmer, forklarer direktør Peter Damgaard Jensen fra PKA. Normalt investerer pensionsselskaber i obligationer for at sikre gode pensioner til medlemmerne om 20-30 år, men obligationer er ikke særligt spændende længere, fordi renten er nede omkring en til to procent. Derfor vil PKA hellere bruge 1,3 milliarder kroner på byggeriet af det nye psykiatriske hospital og leje det ud til Region Midtjylland i 25 år. Det giver højere afkast til pensionen til de 260.000 sygeplejersker, socialrådgivere, ergoterapeuter og andre faggrupper, der er medlemmer af PKA. - Vi synes også, at det er spændende at være med til at bygge et nyt og moderne sygehus, som forhåbentlig kan danne ramme om gode forhold for patienterne og gode arbejdspladser for de mange af vores medlemmer, der arbejder inden for sygehus- og socialområdet, siger Peter Damgaard Jensen. Normalt betaler Region Midtjylland selv sine offentlige byggerier, men Peter Damgaard Jensen mener ikke, at det bliver dyrere for skatteyderne at lade PKA gøre det. - Det afkast, vi beregner os, får skatteyderne igen i form af bedre og vedligeholdte bygninger, siger Peter Damgaard Jensen.",Heikki Yding & Eric Øtting,Østjylland,2014-06-26T04:34:00+00:00,https://www.dr.dk/nyheder/regionale/oestjylland/nyt-psykiatrisk-hospital-bygges-pensionspenge,DR
Frivillige i stor stil bakker op om Hjallerup Marked,"I Hjallerup er man langt bedre til lokke frivillige hænder i arbejde, end resten af Danmark. Det kæmpestore Hjallerup marked er nemlig sulten efter flere tusind frivillige. ",,"I Hjallerup er man langt bedre til lokke frivillige hænder i arbejde, end resten af Danmark. Det kæmpestore Hjallerup marked er nemlig sulten efter flere tusind frivillige. 20 procent af danskerne har inden for det sidste år hjulpet til ved et sportsarrangement, en festival, en koncert eller lignende. I Hjallerup hjælper 40 procent af byens befolkning til ved markedet hvert år. - Jeg tror, det gode fællesskab og sammenholdet lokker folk, siger Lars Nielsen, der er PR-ansvarlig hos Hjallerup Marked. Han peger også på, at folk er gode til at prikke naboen på skulderen og lokke dem med. Det er Torben Fridberg, der forsker i frivillighed ved Socialforskningsinstiuttet, enig i. - Den typiske vej ind i frivillig arbejde er, at nogen spørger direkte, om man er interesseret. Det sker ofte i Hjallerup, når man skal afvikle et kæmpe arrangement, siger han. Ifølge Torben Fridberg ønsker 80 procent af danskerne at arbejde frivilligt, men mangbler blot muligheden eller motivationen. Den mulighed er i dén grad til stede ved Hjallerup Marked. 1500 af byens borgere arbejder frivilligt til markedet, og flere hundrede tidligere Hjallerupborgere, der er flyttet fra byen, vender hvert år hjem for at hjælpe til ved markedet.",Christian Klitholm,Nordjylland,2014-06-01T05:43:29+00:00,https://www.dr.dk/nyheder/regionale/nordjylland/frivillige-i-stor-stil-bakker-op-om-hjallerup-marked,DR
Nyt matematisk værktøj kan forudsige om elever dropper ud af gymnasiet,"Landets gymnasierektorer får i dag et værktøj, som kan fortælle dem, hvilke elever, der er i fare for at droppe ud.",Data om 70.000 elever Modtages positivt af eleverne,"Fra i dag kan landets gymnasierektorer med mere end 90 procents sikkerhed forudsige, om en elev er på vej til at droppe ud. Et nyt system kan tre måneder i forvejen se de tegn, som eleven måske ikke engang selv kan se. Systemet bygger på principper, som er kendt - blandt andet fra reklamer på nettet. - Ved at analysere data og sammenholde det med, hvad man kender, hvordan andre har opført sig, og hvad de har gjort, kan man forudsige med stor nøjagtighed, hvilke studerende, der vil falde ud af studiet, siger Stephen Alstrup, som er vismand og professor ved Datalogisk Institut på Københavns Universitet. Systemet indeholder data fra mere end 70.000 danske gymnasieelever. Det ved for eksempel, hvor stor elevens klasse er, hvordan det ser ud med fravær, og hvad den gennemsnitlige indkomst er i området. Omkring en femtedel af gymnasieeleverne dropper ud, og det er samspillet mellem de mange informationer, som gør, at systemet kan forudsige hvilke studerende, der er i farezonen - tre måneder før det sker. - Rektor får en liste over de studerende, som med meget sandsynlighed vil holde op med deres studie, medmindre man griber aktivt ind overfor dem, siger Stephen Alstrup. Det er ikke kun rektorerne, der ser frem til det nye værktøj. Hos Danske Gymnasieelevers Sammenslutning er man også positiv over endnu en anstrengelse for at holde de studerende på skolebænken. Phillip Dimsits, som er formand for Danske Gymnasielevers Sammenslutning - kan godt se potentialet. Han håber bare, at de sidste ti procent, som systemet ikke fanger, også huskes. - Der er nogle sociale faktorer, som spiller ind i det, at unge dropper ud fra en uddannelse, som vi ikke altid vil kunne måle på, og det skal man bare sørge for at være opmærksom på, siger han.",Thomas Klose Jensen og Thomas Hougaard,Indland,2014-06-12T21:38:00+00:00,https://www.dr.dk/nyheder/indland/nyt-matematisk-vaerktoej-kan-forudsige-om-elever-dropper-ud-af-gymnasiet,DR
Thorning stikker til Løkke: Skal der spares på børnehaver og plejehjem?,Helle Thorning-Schmidt brugte anden omgang på talerstolen til at kræve svar fra Venstre,Gensyn med Løkke og de 2.000 kroner V undrer sig over Thornings spørgelyst,"Da Helle Thorning-Schmidt (S) kort før klokken 20 fik taletid for anden gang i Folketingets afslutningsdebat, var det med en byge af spørgsmål til oppositionen, ikke mindst Venstre og formand Lars Løkke Rasmussen. - Vil oppositionen skære velfærden ned, eller vil de bygge den op? Liberal Alliance vil have minusvækst, de Konservative og Venstre vil have nulvækst, og Dansk Folkeparti vil bruge flere penge. Den forskellige tilgang til økonomisk politik betegnede statsministeren som et eksperiment: - Jeg kan simpelt hen ikke være den eneste, der har svært ved at se, hvad det er for et Danmark, vi får, hvis oppositionen skulle få regeringsansvaret. Helle Thorning-Schmidt gentog derfor sine spørgsmål fra debattens åbning klokken 9.00 om, hvem der skal holde for, hvis Venstres politik skal gennemføres: - Hvor vil Venstre finde de penge? Skal der skæres på børnehaver? Skal der spares på plejehjem? Vi mangler stadig svar, sagde hun. Thorning ville desuden vide, hvor meget Venstre vil lette skatten for lavestlønnede. - Ja, det svæver stadig i folketingssalen i vinden, det kunne vi ikke få svar på i dag. Statsministeren fik tirsdag aften også indskudt, at VKO's skattereform gjorde livet sødere for de rigeste, hvorimod der med regeringens ditto blev færre personer, der får mindre end 2.000 kroner ekstra ved at tage et arbejde. - Og jo, hr. Lars Løkke Rasmussen, 2.000 kroner betyder faktisk noget for rigtig mange mennesker, sagde Helle Thorning med henvisning til Lars Løkkes kommentar fra efteråret om, at 2.000 kroner ikke var nogen nævneværdig genvinst. Lars Løkke Rasmussen vendte straks skytset og kaldte regeringen selv et eksperiment: - For aldrig har vi jo oplevet en regering, der har gjort så meget anderledes, end den sagde, den ville. Og aldrig har vi oplevet en statsminister stille så mange spørgsmål og give så få svar. Venstres formand benyttede samtidig sin taletid til at undre sig over, at regeringen ikke har rullet VKO's skattelettelser og kontanthjælpsreform tilbage.",Mikael Rømer,Politik,2014-06-10T19:40:00+00:00,https://www.dr.dk/nyheder/politik/thorning-stikker-til-loekke-skal-der-spares-paa-boernehaver-og-plejehjem,DR
DIN MENING Hvorfor er der så få kvinder på tv?,,,,Morten Top,,2014-06-13 00:00:00,https://www.dr.dk/nyheder/tema/2014/folkemode2014/111625399.htm?focusId=2959510,DR
RETNINGSLINJER for debat,,,,Dr.dk/debat,,2014-06-12 00:00:00,https://www.dr.dk/nyheder/tema/2014/folkemode2014/07103555.htm?focusId=3454953,DR
Syddanmark bejler til sydeuropæiske læger,Massiv lægemangel tvinger regionen i at tænke alternativt.,For få danske læger til at følge med Bejleri giver ikke nødvendigvis gevinst,"- Hola, guten Tag eller goedendag. Sådan kan nogle patienter i Region Syddanmark måske hilse på deres praktiserende læge fremover. Her arbejder man nemlig på at rekruttere praktiserende læger fra blandt andet Spanien og Portugal. Årsagen er enkel, siger Frank Ingemann Jensen, der er chef for Region Syddanmarks Praksisafdeling: - Der er simpelthen ikke unge danske læger nok. Derfor bliver vi nødt til at supplere med nogle udenlandske læger for at få det til at hænge sammen, forklarer han. Netop nu forhandler regionen derfor med elleve læger fra Spanien, Portugal, Kroatien, Holland og Tyskland. Håbet er at finde seks læger, der kan slå sig ned i almen praksis i Esbjerg-området. Der ikke er nogen garanti for, at de udenlandske læger vælger at slå sig i området. Alligevel er det en god og nødvendig idé at forsøge, mener formanden for de praktiserende læger i Syddanmark, Birgitte Ries Møller: - Det handler om at sikre sammenhængskraften i det danske sundhedsvæsen. Tidligere har vi gjort det samme aldeles vellykket med tyske læger. Men nu har tyskerne også lægemangel, så der kan vi ikke rekruttere fra, fortæller hun. Hvert år vil mellem 100 og 150 praktiserende læger i Region Syddanmark gerne gå på pension, men der bliver kun uddannet omkring 35 nye til at tage over hvert år.",Kasper Duncan Gram og Maya Munksgaard,Syd- og Sønderjylland,2014-06-10T05:19:00+00:00,https://www.dr.dk/nyheder/regionale/syd/syddanmark-bejler-til-sydeuropaeiske-laeger,DR
DR erfarer: Hovedbestyrelsen skal stemme om tillid til Løkke,Venstres hovedbestyrelse er lige nu til krisemøde i Odense. ,Venstre i historisk krise,"Hovedbestyrelsen skal formentlig gennem en afstemning på aftenens krisemøde i Odense. Det erfarer DR Nyheder. Hovedbestyrelsen skal stemme om, hvor vidt de har tillid til partiformand Lars Løkke Rasmussen ved at tage stilling til, om der skal afholdes et ekstraordinært årsmøde. Venstres hovedbestyrelsen sidder lige nu til maratonlangt møde efter flere ugers massiv kritik af partiformand Lars Løkke Rasmussen. Siden klokken 17.30 har Venstres hovedbestyrelse været samlet for at drøfte partiets historiske krise, der blandt andet har betydet, at Venstre mistede et mandat ved valget til Europa-Parlamentet forrige søndag. Dagen igennem har flere medier erfaret, at Lars Løkke Rasmussen ville trække sig som formand på aftenens møde med hovedbestyrelsen, men det er altså endnu ikke sket.",Mette Mayli Albæk,Politik,2014-06-03T19:49:00+00:00,https://www.dr.dk/nyheder/politik/dr-erfarer-hovedbestyrelsen-skal-stemme-om-tillid-til-loekke,DR
Varm sommerdag: Måske op til 28 grader,Sol og skyer kæmper lidt om pladsen på en varm dag. Der kan dog også komme regn- og tordenbyger.,Vejret skifter onsdag,"Glæd dig over en dag til let sommertøj, bare ben og solbriller. Tirsdagen er mange steder begyndt varmt, fortæller DR Nyheders vejrvært Morten Lynge. - Allerede i formiddag når temperaturen 20 grader, og solen titter frem mellem et tyndt lag skyer. Det bliver mellem 20 og 28 grader - varmest i Sønderjylland. Det er også i den sydvestlige del af landet, der har størst risiko for regn- og tordenbyger. - Det er et uvejr fra Belgien og Holland, som måske når op til det sydlige Danmark, tilføjer Morten Lynge. Vinden, der er svag til jævn, kommer fra øst og sydøst. Natten til onsdag vil mest være klar, dog med mulighed for regn- eller tordenbyger. Onsdag kommer en koldfront op over Danmark. Det betyder et vejrskifte med lavere temperaturer til omkring 20 grader om dagen og en friskere vind fra nordvest. Se vejrudsigten øverst i artiklen.",Lene Koogi,Vejret,2014-06-10T05:38:00+00:00,https://www.dr.dk/nyheder/vejret/varm-sommerdag-maaske-op-til-28-grader,DR
Lysforurening kan give depression,"Vintermørket kan give depressioner, men det kan for meget lys om natten også. Og Danmark er efterhånden badet i lys døgnet rundt.",Der er også for lyst på landet Moderne gadebelysning kan bekæmpe lysforurening,"Stort set hele Danmark er efterhånden blevet forurenet af lyssmog, der gør natten alt andet end sort - til ulempe for folks søvn og helbred, skriver metroxpress. - Når vi sover i lyse omgivelser, bliver hormonet melatonin ikke produceret. Det er livsnødvendigt i forhold til at hormonet har nogle evner til at bekæmpe infektioner i kroppen. - Når de hormoner ikke bliver produceret kan det i værste fald føre til kræft, diabetes og depressioner, siger civilingeniør og ekspert i lysforurening Per Tybjerg Aldrich til DR Sjælland. Han mener, at lysforureningen er ude af kontrol, fordi myndighederne hverken har kortlagt problemet eller forsøgt at begrænse lysforurning gennem lovgivning. Lysforurening er ikke kun et storbyfænomen. Også de mindre byer og landområder kan være plaget af lysforurening. - Selv hvis du tager ud på et mørkt sted midt på Sjælland, så vil man, uanset hvor man placerer sig, kunne se lyskupler fra byerne i horisonten, og dermed har vi ikke det totale mørke, siger Per Tybjerg Aldrich. Et af de steder, hvor mælkevejen stadig kan ses om natten, er på Møn og Nyord, og her arbejder man på at få en international certificering som Dark Sky Park, for at beskytte området mod lysforurening. - Det er en af vejene at gå at udpege områder som Dark Sky Parks. Hvis man samtidig indretter gadebelysningerne i byerne bedre ved at dæmpe lyset og pege det nedad, så er man rigtigt godt på vej, siger Per Tybjerg Aldrich. Mange kommuner skifter i disse år gadebelysningen ud for at spare på forbruget. I Holbæk kommune indfører man radiostyret LED-belysning, så man kan skrue lyset ned på kvart kraft om natten. Tilsvarende tiltag er allerede foretaget i Ringkøbing-Skjern Kommune.",Trine Warrer Juul,Sjælland,2014-06-16T08:20:00+00:00,https://www.dr.dk/nyheder/regionale/sjaelland/lysforurening-kan-give-depression,DR
VIDEO Tårevædet Claes efter frikendelse: Nu skal jeg have en stærk bajer,"Følelserne væltede frem hos Claes Toft Rasmussen, der onsdag blev renset for en dom, han allerede har afsonet.",Opdigtede røveri for at få opmærksomhed,"Se Claes Toft Rasmussen komme ud fra retten og se interviewet med ham i videoen herover. Klik på play. Det var en mand med våde øjne, der onsdag mødte pressen foran retten i Odense, hvor han lod følelserne få frit spil. - Jeg er lettet. Jeg har ventet så længe på det, at jeg dårligt kan lade være at flæbe. Men jeg er stadig hidsig over det, siger Claes Toft Rasmussen til DR Nyheder. I halvandet år måtte han ruske tremmer, dømt for et røveriforsøg, der aldrig har fundet sted. Men i dag, knap ti år efter, fik den 42-årige mand rettens ord for, at han har været uskyldigt fængslet. Det var kokken Joe Christensen, der efter eget udsagn opdigtede historien om røveriforsøget, der fik sat Claes Toft Rasmussen i fængsel. Kokken har forklaret, at han dengang ville have opmærksomhed om sin person. Han er siden blevet idømt to års fængsel for sine løgne, der stadig har store konsekvenser for Claes Toft Rasmussens liv. - Jeg er gal, jeg er sur, jeg taber mig, jeg er frustreret. Det går ud over min kæreste og hele dagligdagen, og det har det gjort, lige siden sagen begyndte, siger Claes Toft Rasmussen. - Når du går herfra, hvad skal du så? - Så skal jeg ned og drikke en bajer. En rigtig stærk bajer, så jeg kan få det her lidt ud af knolden. Se Claes Toft Rasmussen komme ud fra retten, og se interviewet med ham i videoen over artiklen. Klik på play.",Troels Trier,Indland,2014-06-25T17:00:00+00:00,https://www.dr.dk/nyheder/indland/video-taarevaedet-claes-efter-frikendelse-nu-skal-jeg-have-en-staerk-bajer,DR
Prisvindende forsker blev skældt ud for sin forskning,"Vinderen af Ph.d. Cup - en konkurrence om forskningsformidling - har oplevet, at folk sår tvivl om hendes forskning.",Brystmælk kan ikke stå alene Folk tvivler på at hun er troværdig Forholder sig ikke til ufaglig kritik Glad formidler Alle otte vindere har været på medieskole Aftenens nummer to og tre,"Eva Greibe står på mål for sin forskning, men hun kunne sommetider godt have brugt stolpen at holde fast i for ikke blive blæst omkuld af den debat, som hendes forskning har vakt. Hendes ph.d.-projekt berører de tætte bånd, der er mellem moren og et nyfødt barn. Mandag aften sendte DR2 et stort show, Ph.D. Cup 2014 - Det Danske Hjernemesterskab, hvor man hyldede de otte vindere i Ph.d. Cup 2014, en konkurrence om at formidle forskning på en så let forståelig måde, at folk uden særlig viden kan forstå den. Eva Greibe blev i showet kåret som aftenens bedste live-formidler med dommernes ord: Formidabel formidling. Der er tale om et værk, der går lige i kødet på et dogme. Det er vigtigt, og det har høj relevans for mange. Eva Greibe er uddannet molekylærbiolog og blev færdig med sin ph.d. i november 2013 fra Klinisk Biokemisk Afdeling og Endokrinologi og Intern Medicin fra Aarhus Universitetshospital. Hendes forskning viser, at mors mælk ikke kan sikre barnet tilstrækkeligt med vitamin B12, når det når en alder på fire måneder. Det betyder, at hun sætter spørgsmålstegn ved, om det er det helt rigtigt at følge Sundhedsstyrelsens anbefalinger om kun at give sit barn brystmælk til det er seks måneder gammelt. Anbefalingen følger FN's sundhedsorganisation WHO's anbefaling, men den bygger på levevilkår i ulande, hvor amning er med til at sænke spædbørnsdødeligheden. Eva Greibe har hele tiden understreget, at hun ikke er imod amning, men at hendes forskningsresultater viser, at amning ikke kan stå alene efter de første fire måneder. Alligevel er det tydeligvis forskning, der kan ophidse mange mennesker. 'Det kan simpelthen ikke passe, der må ligge noget fusk bag', var én af de reaktioner, hun har mødt. Andre udsagn har været mere konkrete, som 'er hun i lommen på firmaer, der producerer modermælkserstatninger?', eller 'hun vil bare gøre sig interessant for at få flere penge til sin forskning'. - Jeg er meget overrasket over at blive mødt med så megen skepsis omkring min forskning. Forskningsresultaterne er jo klare, så spørgsmålet er mere, om de skal have en konsekvens eller ej, siger Eva Greibe til dr.dk/viden. Hun understreger, at hun gerne lytter til faglig argumentation. - Men det ærgrer mig at blive mødt med følelsesladede udsagn, der uden hold i virkeligheden mistænkeliggør mine motiver, siger hun. - Som forsker kan jeg ikke forholde mig til den slags ufaglig kritik. Det er derimod mit ansvar at formidle resultaterne, som de er - uanset om de udfordrer et eksisterende dogme. Eva Greibe er på den baggrund lidt ekstra glad for at være blandt de otte Ph.d. Cup-vindere og kåret som bedste liveformidler i tv-showet. - Mine medfinalister i Ph.d. Cuppen havde nogle super skarpe projekter, som de formidlede helt fantastisk godt. Jeg var meget imponeret over deres præstationer, og jeg er glad for, at jeg ikke skulle vælge en vinder, siger Eva Greibe. - Det være sagt, er jeg naturligvis helt utrolig glad og stolt over, at dommerne udnævnte mig som vinder. Eva Greibe og de syv andre vindere har alle deltaget i en særlig medieskole, hvor de er blevet trænet i at formidle deres forskning på en letforståelig måde i forskellige sammenhænge. Det har rykket meget for Eva Greibe, der ud over at bruge den nye viden på scenen under tv-showet også bruger den til undervisning og foredrag. - Jeg har virkelig fået nogle redskaber til, hvor betoningen skal ligge, hvordan jeg klart formidler et budskab, hvornår jeg skal holde pauser, og hvordan jeg skal holde min krop, siger Eva Greibe. I forbindelse med optagelsen af showet kårede man også aftenens anden og tredje bedste formidler. Agnes Ringer fra Institut for Psykologi og Uddannelsesforskning ved Roskilde Universitet blev nummer 2. Hun har forsket i, hvordan man bedst inddrager patienter med en psykisk lidelse i tilrettelæggelsen af deres behandling. Carsten Kirkeby fra DTU Veterinærinstituttet blev nummer 3. Han har forsket i, hvordan bittesmå myg kaldet mitter spreder virussygdomme hos kvæg, geder og får. Hans forskningsresultater indgår nu i den beredskabsplan, som Danmark har, hvis landet bliver ramt af insektbårne sygdomme.",Hanne Kokkegård,,2014-06-09T18:50:00+00:00,https://www.dr.dk/nyheder/viden/naturvidenskab/prisvindende-forsker-blev-skaeldt-ud-sin-forskning,DR
Stort alkohol- og medicinmisbrug i sundhedsvæsnet,"Langt flere læger, sygeplejersker og SoSu-assistenter har et misbrug af medicin og alkohol.",Antallet er langt større end antaget Stigningen mærkes tydeligt Ligner ikke den typiske stofmisbruger,"Medicin i forskellige varianter, udskrives i lange baner til patienterne på hospitaler og hos læger. Men det er ikke altid at medicinen havner der, hvor det er meningen. Stadig flere læger, sygeplejersker og social- og sundhedsassistenter og er under tilsyn og behandling for misbrug af alkohol eller medicin. - Sundhedspersonalet bliver typisk opdaget ved, at de er påvirket på arbejdet, medicin forsvinder eller læger udskriver recepter til sig selv, fortæller Susanne Sølvbjerg, misbrugsbehandler, Behandlingscenter Odense. Antallet af sundhedspersonale med misbrug af alkohol eller piller er steget støt gennem de sidste mange år. Hvor der i 2007 var registreret 142 tilfælde, steg tallet således i 2013 til 240 personer. Men det reelle tal er langt større, mener Finn Zierau, overlæge, Hvidovre Hospital. Cirka fem procent af befolkningen har et misbrug, og hvis man regner med omkring 60.000 læger og sygeplejersker, betyder det, at der er 3000 personer i sundhedsvæsenet med misbrugsproblem. - Vi har kun set toppen af isbjerget, siger han. Læger, sygeplejersker og Sosu assistenter der bliver opdaget med et misbrug, bliver af embedslægen sendt i misbrugsbehandling. Behandlingen foregår for eksempel på Behandlingscenter Odense. På centeret i Odense mærker man tydeligt stigningen af sundhedspersonale med misbrug. - Førhen havde vi en eller to i behandling. Men nu er det mellem otte og ti, siger misbrugsbehandler, Susanne Sølvbjerg. Årsagerne til misbruget kan være meget forskellige. Oftest starter det med, at man lige snupper en sovepille for at hvile ud mellem to krævende vagter, eller man døjer med et fysisk problem, der kræver medicin. I andre tilfælde kan der være tale om stressrelaterede problemer, siger Susanne Sølvbjerg. - De fleste opfatter ikke deres forbrug som et decideret misbrug, siger hun. Misbruget kan være svært at se hos den enkelte. De har gode jobs, god indkomst og hænger ikke ud på bænke rundt om. De ligner ganske enkelt ikke den typiske stofmisbruger, siger Susanne Sølvbjerg. ",Michael Flemming Lauritsen / Søren Henriksen,Syd- og Sønderjylland,2014-07-03T04:55:00+00:00,https://www.dr.dk/nyheder/regionale/syd/stort-alkohol-og-medicinmisbrug-i-sundhedsvaesnet,DR
Tørken breder sig: Flere kommuner forbyder åben ild,Tørke og åben ild er en farlig blanding. Det får flere kommuner til at indføre afbrændingsforbud.,Tjek din kommune Tørkeindeks er afgørende,"Sommervarmen har ikke kun medført solbrændte kroppe, grill og strandture. Det gode vejr har også fået flere kommuner landet rundt til at indføre afbrændingsforbud. Listen over kommuner er fredag nået op på ni, ifølge Beredskabsstyrelsen. Onsdag indførte Kolding, Fredericia, Middelfart og Faaborg-Midtfyn Kommune et forbud mod brug af åben ild. De kommuner har fredag fået følgeskab af Assens, Nordfyns, Høje Taastrup, Guldborgsund og Lolland Kommune. For at være på den sikre side opfordrer Beredskabsstyrelsen til, at man tjekker hos ens egen kommune, om der er blevet indført et forbud. Idet det kan ske, at deres liste ikke er helt opdateret. Under et afbrændingsforbud er det forbudt at bruge åben ild - eksempelvis er det forbudt at bruge ukrudtsbrændere. Derimod er det tilladt at bruge en almindelig grill. Reglerne for et forbud kan dog variere lidt fra kommune til kommune. I Faaborg-Midtfyn er det ikke tilladt at bruge engangsgrill under et forbud. Det er det til gengæld i Høje Taastrup. Men her er det et krav, at grillen bliver stillet på et ubrændbart underlag, og kommunen anbefaler, at grillen bagefter bliver slukket med vand. Andre kommuner nøjes med at opfordre til forsigtighed. Det gælder eksempelvis Holbæk og Svendborg Kommune, der stadig fraråder brug af åben ild. Det er beredskabsmyndighederne i de pågældende kommuner, der beslutter, om der skal indføres et afbrændingsforbud. Forbuddene bliver løbende vurderet ud fra blandt andet DMIs tørkeindeks. Fredag formiddag ligger DMIs tørkeindeks i størstedelen af landet mellem otte og 10. Tørkeindekset viser på en skala fra et til 10, hvor høj risikoen for tørke er. /ritzau/",,Indland,2014-07-25T10:36:07+00:00,https://www.dr.dk/nyheder/indland/toerken-breder-sig-flere-kommuner-forbyder-aaben-ild,DR
Minister: Lavere skat skal være gulerod for selvstændige,"Der er større behov for skattelettelser hos iværksættere frem for lønmodtagere, mener Morten Østergaard (R).",Milliard afsat til lettelser Incitamentet skal øges,"For få tør tage springet udi tilværelsen som selvstændig. Det skal en lavere skat nu ændre på, håber minister. Det skal være mere attraktivt for danskere med en iværksætter i maven at tage springet fra at være lønmodtager til at være selvstændig. Det mener regeringen og skatteminister Morten Østergaard (R), der vil give selvstændigt erhvervsdrivende skattelempelser. - Det er vigtigt, at skatten af den løn, man får som iværksætter, nemlig udbyttet af sin virksomhed, også kommer med ned. Afkastet af at gå på arbejde, uanset om man gør det som lønmodtager eller iværksætter, skal være højere, siger Morten Østergaard til Ritzau. Regeringen sænkede med skattereformen i 2012 skatten for lønmodtagere, men det har samtidig betydet, at det blevet mere sikkert at forblive i et job som lønmodtager frem for at blive selvstændig, og den skævhed vil skatteministeren gerne have rettet op på. - Det er vigtigt, at der er en balance mellem, om man tjener sine penge, fordi man går på arbejde i andres virksomheder eller om man starter og driver sin egen, og derfor er det vigtigt, at vi får sænket iværksætternes løn, siger han. Derfor blev der i forbindelse med forhandlingerne om en vækstpakke i sidste uge nedsat et såkaldt erhvervsbeskatningsudvalg, der skal komme med forslag til, hvordan man mest fornuftigt kan bruge den ene milliard kroner, som der blev afsat med opbakning fra blandt andet Venstre. Regeringen mener ikke, at man i stedet skulle have brugt pengene på at lempe i topskatten for at skabe et større incitament for folk til at arbejde mere, som blandt andet Dansk Iværksætterforening havde håbet på. - Det afgørende for folk, der driver selvstændig virksomhed i Danmark, må være hvordan udbyttet af virksomheden beskattes, siger Morten Østergaard til kritikken. Regeringen læner sig dermed op af et forslag for Produktivitetskommissionen, der netop har foreslået at nedsætte et erhvervsbeskatningsudvalg for at se på, hvordan vilkårene for selvstændige kan forbedres. Udvalget skal være færdig med arbejdet i 2015",,Politik,2014-07-19T20:06:00+00:00,https://www.dr.dk/nyheder/politik/minister-lavere-skat-skal-vaere-gulerod-selvstaendige,DR
Når misbruget tager styringen,"Sundhedspersonale med egne misbrugsproblemer er stærkt stigende. De står overfor mange af de samme udfordringer som alle andre, men har let adgang til medicin.",Misbruget er steget støt gennem årene Snupper lige en sovepille Udfordringer som alle andre Fokus på patienternes sikkerhed,"Stadig flere læger, sygeplejersker og social- og sundhedsassistenter og er under tilsyn og behandling for misbrug af alkohol eller medicin. - Sundhedspersonalet bliver typisk opdaget ved, at de er påvirket på arbejdet, medicin forsvinder eller læger udskriver recepter til sig selv, fortæller Susanne Sølvbjerg, misbrugsbehandler, Behandlingscenter Odense. Antallet af sundhedspersonale med misbrug af alkohol eller piller er steget støt gennem de sidste mange år. Hvor der i 2007 var registreret 142 tilfælde, steg tallet således i 2013 til 240 personer. - Førhen havde vi en eller to i behandling. Nu er er det helt op til ti personer af gangen, siger hun. Men det reelle tal er langt større, mener Finn Zierau, overlæge, Hvidovre Hospital. Han anslår, at omkring 3000 personer i sundhedsvæsenet har et misbrugsproblem. Årsagerne til at sundhedspersonalet udvikler et misbrug, er lige så forskellige som hos alle andre i samfundet. Først og fremmest handler det om den kultur, man har på arbejdspladserne. Man håndterer store mængder medicin på daglig basis og rykker dermed på normerne, siger Susanne Sølvbjerg. - Nogen kommer fra en nattevagt og skal måske begynde på en 12 timers vagt. Så snupper man lige en sovepille for at være frisk, siger hun. Dermed begynder den enkelte et forbrug, der let kan udvikle sig til et misbrug. Men sådan ser de færreste på det. De har gode jobs, gode boligforhold og ligner på ingen måde den typiske stofmisbruger. Susanne Sølvbjerg peger også på andre årsager til et stigende forbrug af piller eller alkohol. Psykiske påvirkninger i form af stress og angst forekommer typisk. Arbejdspresset kan være svært at håndtere for nogen, og livet i sig selv kan også være en prøvelse. Fysiske udfordringer i form af smerte, pres på fysikken eller tidligere operationer kan også let føre mod et stigende forbrug af medicin eller rusmidler. Behandling for misbruget foregår i to dele: Selve behandlingsdelen og en kontroldelen. De foregår ikke nødvendigvis samtidig. Dermed kan den enkelte arbejde mens de er under kontrol. - Der vil altid være tale om en individuel vurdering, siger Susanne Sølvbjerg. Hun understreger, at der er stor fokus på patientsikkerheden. Det betyder, at man vurderer hvornår den enkelte er færdigbehandlet, så de igen kan arbejde, hvor længe kontrollen skal stå på, og i visse tilfælde om personen overhovedet skal fortsætte i det erhverv, siger hun.  ",Michael Flemming Lauritsen / Søren Henriksen,Syd- og Sønderjylland,2014-07-03T13:02:00+00:00,https://www.dr.dk/nyheder/regionale/syd/naar-misbruget-tager-styringen,DR
BILLEDSERIE Læger i desperat kamp mod ebola,,,,Morten Top,,2014-07-30 00:00:00,https://www.dr.dk/Nyheder/Billedserier/2014/07/30101506.htm?focusId=3558704,DR
VEJRKORT: Først varme - senere skybryd,"Vi kan få op til 28 grader lørdag, men mange vil også kunne få en ordentlig skylle regn senere.",Formiddag Eftermiddag Her er der risiko for skybrud Ved skybryd:,"Lørdag bliver en lummer affære med temperaturer, der mange steder nemt kan få sveden frem på panden. Det er ikke umuligt, at vi i eftermiddag flere steder på Sjælland og Fyn og i Jylland kan nå i underkanten af 30 grader. Men dagen kan også enden med andet end sveddråber på panden - der er udsigt til skybrud. Den korte beskrivelse af vejret er - indtil hen på eftermiddagen - at vi får det mest tørt med pæne chancer for sol. I Nordvestjylland kan der først på lørdagen godt være lidt få regnbyger, som i Jylland i løbet af eftermiddagen så går over til at være reelle tordenbyger, der kan give 15 millimeter regn på 30 minutter, hvilket er kriteriet for skybrud. Temperaturer mellem 23 og 28 grader, men køligere ude ved kyster, hvor vinden kommer på. Og vinden kommer fra syd og sydvest og bliver svag til jævn. Herunder følger vejrkort først for formiddag og siden eftermiddag, hvorefter, der er en grafik over, hvor regnen (og dermed risikoen for skybrud) er størst.       Det er på den sydlige del af Fyn samt i Syd- og Sønderjylland og op til Viborg-kanten i Midtjylland, at der er risiko for skybrud. Kortet herunder viser hvor regnen er kraftig klokken 20 lørdag aften. De røde og gule områder viser den mest intensive regn.     I følgende egne/kommuner er der risiko for skybrud: Det er langt fra alle i de nævnte områder, som vil opleve skybrud, da det er et lokalt fænomen. Men det er svært at forudsige, derfor denne brede risiko-vurdering.   Kraftig torden medfører fare for lynbrande, risiko for nedbrud af elektriske systemer, risiko for mange fejlalarmer fra automatiske anlæg. Skybrud medfører fare for oversvømmelse af lavtliggende områder, oversvømmelse af kældre, vand på kørebaner og i viadukter (akvaplaning), nedsat sigtbarhed.",Mikkel Fønsskov,Vejret,2014-07-05T05:04:55+00:00,https://www.dr.dk/nyheder/vejret/vejrkort-foerst-varme-senere-skybryd,DR
Tillykke med fødselsdagen: Folkeskolen fylder 200 år,"I dag er det 200 år siden, at alle danske børn blev sikret retten til at gå i skole.",Folkeskolen skaber fællesskab,"Selvom langt de fleste danske skolebørn i disse dage har skiftet lektier og madpakker ud med strandture og isvafler, så er der alligevel god grund til at rette blikket mod den danske folkeskole i disse dage. Folkeskolen fejrer nemlig tirsdag en overordentlig stor rund fødselsdag. For 200 år siden, den 29. juli 1814, underskrev Kong Frederik d. 6. den række skolelove, som sikrede alle danske børn ret til undervisning. Se her hvor meget folkeskolen har forandret sig de sidste 200 år. Og det er vigtigt at markere dagen, siger undervisningsminister Christine Antorini. - Folkeskolen er jo en afgørende institution for fællesskab i det danske samfund, hvor alle børn, uanset baggrund, uanset hvor de bor og uanset hvilken uddannelse deres forældre har, får 10 års skolegang, siger, siger hun til DR Nyheder og fortsætter: - Det er det sted, hvor vi, høj som lav og på kryds og tværs af samfundslag mødes og bliver så dygtige som muligt. Unge skal rustes bedre til uddannelseFødselsdagen falder kort tid inden de danske skoleelever og folkeskolelærere skal møde til en helt ny hverdag, når folkeskolereformen efter sommerferien træder i kraft. Og selvom den danske skole er i god form forud for implementeringen af den nye reform, så er fremtiden ikke uden udfordringer for folkeskolen, mener Christine Antorini. Læs mere om folkeskolereformen på Undervisningsministeriets hjemmeside. - 15-17 procent af de unge, der forlader folkeskolen har ikke de grundlæggende kompetencer inden for dansk og matematik, som de har brug for, for at komme igang med en ungdomsuddannelse, siger hun og tilføjer, at det er folkeskolens opgave, at sikre grundlaget for de unges videre uddannelse. - Så det er afgørende, at vi sikrer, at den danske folkeskole fremover, uanset om man bor Brøndby eller Thyborøn, giver alle lyst til at lære hele livet. Hundredvis af børn fejrer fødselsdag 200 års fødselsdagen fejres blandt andet ved et fødselsdagsarrangement på Ryslinge Højskole på Fyn i dag. Her vil over 400 børn fejre dagen i selskab med blandt andet undervisningsministeren, formanden for Danmarks Lærerforening, Anders Bondo Christensen, og rapperen Wafande, som i dagens anledning vil opføre en fødselsdagssang til den danske folkeskole.",Maya Nissen,Indland,2014-07-29T08:40:00+00:00,https://www.dr.dk/nyheder/indland/tillykke-med-foedselsdagen-folkeskolen-fylder-200-aar,DR
Professor: Støjberg har fået flere ting galt i halsen,"Venstres politiske ordfører blander ting sammen, når hun lægger op til at stille strengere krav til ikke-vestlige indvandrere, vurderer en professor.",'Hun blander tingene sammen' Ekstremisme findes i flere miljøer,"Der er flere punkter i Inger Støjbergs (V) argumentation, der ikke holder, når hun i en kronik i Berlingske skriver, at der skal stilles strengere krav til indvandrere fra ikke-vestlige lande end indvandrere fra vestlige lande. Det vurderer professor Garbi Schmidt fra Roskilde Universitet, som blandt andet peger på Støjbergs udmelding om, at der er ""stor forskel på evnen og viljen til integration"", alt efter om man kommer fra eksempelvis USA eller Pakistan. Hvis man for eksempel ser på den danske greencard-ordning, viser det ifølge Garbi Schmidt, at indvandrere fra ikke-vestlige lande i høj grad har evnerne til at blive en del af det danske samfund på lige fod med indvandrere fra Vesten. - Hvis du går ind og kigger på, hvem der har fået greencard i Danmark i 2013, så er nummer et Pakistan, nummer to er Iran og nummer fem er Bangladesh. Det er altså muslimske lande, siger Garbi Schmidt, der er professor i kultur- og sprogmødestudier. Venstres politiske ordfører omtaler i sin kronik også imam Abu Bilal Ismail fra Grimhøjmoskeen i Aarhus, der i en prædiken i Berlin har opfordret til drab på jøder. Men hvis Støjbergs ærinde er at lægge op til stramninger i den danske lovgivning, hvorfor så komme med eksempler, der omhandler personer, som allerede er i Danmark, spørger Garbi Schmidt. - Selvfølgelig er den slags udtalelser et problem, men hun blander tingene sammen, når hun hiver danske statsborgere ind i debatten om at skærpe krav til kommende indvandrere, siger Garbi Schmidt. Samtidig har Inger Støjberg tilsyneladende valgt at tage skyklapper på, når hun omtaler ekstremistiske tendenser i muslimske miljøer i Danmark, lyder kritikken. - Det er jo ikke det eneste miljø, hvor ekstremisme finder sted. Andre dele af samfundet er hun forholdsvis blind overfor. Højreekstremisme er et eksempel, og hele spørgsmålet om ekstremisme i Danmark er i det hele taget et større problem. Venstre vil efter sommerferien præsentere et mere konkret udspil på udlændingeområdet. Her vil det ifølge Inger Støjberg fremgå, hvordan partiet vil stille forskellige krav til indvandrere, alt efter hvor de kommer fra. Det har ikke umiddelbart været muligt at få en kommentar fra Inger Støjberg til professor Garbi Schmidts kritik.",Johan Blem Larsen,Politik,2014-07-28T08:27:00+00:00,https://www.dr.dk/nyheder/politik/professor-stoejberg-har-faaet-flere-ting-galt-i-halsen,DR
BILLEDSERIE En himmel farvet med luftballoner,,,,Morten Top,,2014-07-26 00:00:00,https://www.dr.dk/Nyheder/Billedserier/2014/07/26153317.htm?focusId=3088821,DR
BILLEDSERIE Verdens mest magtfulde kvinde fylder 60,,,,Morten Top,,2014-07-17 00:00:00,https://www.dr.dk/Nyheder/Billedserier/2014/07/11105037.htm?focusId=2960283,DR
Somalias præsidentpalads er under angreb,"Eksplosioner er hørt tæt på præsidentpaladset, og en terrororganisation siger, at de er i gang med at angribe paladset.",Tvivl om kontrollen med paladset,"Kampe er brudt ud i den somaliske hovedstad, Mogadishu, oplyser vidner og journalister på stedet. Ifølge blandt andre BBC kan man høre skud og eksplosioner tæt på præsidentpaladset. Efter sigende opholder præsident Mohammad Moalimu sig ikke på adressen. Dog er det uklart, om talsmanden for parlamentet og premierministeren var i bygningen. Præsidentpaladset er hjemsted for regeringen, og mange af landets top-embedsmænd arbejder og bor der. Lørdag eksploderede en bil tæt på parlamentsbygningen i hovedstaden. Efter de første eksplosioner tirsdag sagde den somaliske militante bevægelse al-Shaabab, at den kontrollerer præsidentpaladset. Det skriver Reuters. Det nægter det somaliske indenrigsministerium dog. Ministeriet siger, at soldater har slået angrebet tilbage, og at de er i kontrol med bygningen. Ifølge BBC forsøgte al-Shabaab en lignende taktik tilbage i februar, hvor en bil eksploderede uden for paladset, hvilket blev efterfulgt af hårde kampe om kontrollen. Omkring 22.000 soldater fra Den Afrikanske Union hjælper den somaliske regering mod al-Shabaab, som forsøger at skabe islamisk stat i Somalia.",Peter Krogh Andersen,Udland,2014-07-08T17:04:00+00:00,https://www.dr.dk/nyheder/udland/somalias-praesidentpalads-er-under-angreb,DR
BILLEDSERIE Læger i desperat kamp mod ebola,,,,Morten Top,,2014-07-30 00:00:00,https://www.dr.dk/Nyheder/Billedserier/2014/07/30101506.htm?focusId=3511015,DR
Tourens ottende etape,,,,Morten Top,,2014-07-13 00:00:00,https://www.dr.dk/nyheder/billedserier/2014/07/13105619.htm?focusId=3544011,DR
BILLEDSERIE Styrt og flot natur,,,,Morten Top,,2014-07-08 00:00:00,https://www.dr.dk/nyheder/billedserier/2014/07/08193423.htm?focusId=4189375,DR
Gazas vigtigste hospital ramt af bombardementer,Der er også rapporter om syv børn dræbt af et missil i en park. Parterne skyder skylden på hinanden.,Israel benægter Flere såret Ramte legeplads,"Gazas primære hospital og en park er blevet ramt af bombardementer. Mindst ti er døde. Det oplyser palæstinensiske sundhedskilder. Ifølge Gazas politi var det israelske luftbombardementer, der var skyld i dødsfaldene. Men det benægter det israelske militær. - Hændelsen blev udført af terrorister i Gaza. Deres raketter nåede ikke målet og ramte al-Shifa-hospitalet og al-Shati-flygtningelejren, siger talsmand Peter Lerner fra den israelske militær med henvisning til Hamas, der styrer Gaza. En sundhedsembedsmand siger, at flere blev såret ved angrebet på hospitalet. Det er al-Shifa hospitalets kompleks i Gaza by, der er blevet ramt, og ifølge AP bliver kamerahold forhindret i at filme nedslaget på hospitalet. AP rapporterer ligeledes, at et missil har ramt en park i en flygtningelejr i Gaza by. Ti meldes dræbt og 46 sårede. Nyhedsbureauet AFP citerer en læge for, at syv af dem er børn. I sidste uge døde flere palæstinensere, da Israel bombarderede al-Aqsa hospitalet i Gazastriben. Ugen før blev al-Wafa hospitalet bombet. Israels militær har tidligere forklaret angreb mod civile huse og hospitaler med, at de fungerer som våbenlagre, eller at der affyres raketter fra området og ind i Israel.",Sune Gudmann Christiani,Udland,2014-07-28T15:05:00+00:00,https://www.dr.dk/nyheder/udland/gazas-vigtigste-hospital-ramt-af-bombardementer,DR
Efter to år på en ambassade: Assange kan være en fri mand om 12 dage,Arrestordren på Julian Assange skal genbehandles den 16. juli.,,"Grundlæggeren af Wikileaks, Julian Assange, kan - måske - se frem til at kunne forlade Equadors ambassade i London for første gang i to år, når byretten i Stokholm genbehandler arrestordren mod ham. Det skriver den svenske avis Expressen. Julian Assange er anklaget for en voldtægt, der skulle have være begået i Sverige i 2010. Assange opholdt sig dengang i London og meldte sig selv til det engelske politi. Men da en engelsk domstol besluttede sig for at udlevere ham til Sverige i 2012, søgte han asyl på Equadors ambassade, hvor han har været lige siden. Arrestordren tages til genbehandling, efter at Assanges advokater har afleveret nye oplysninger til domstolen og kræver arrestordren hævet. Beviserne mod Julian Assange vil blive revurderet, og han kan derfor være fri til at forlade ambassaden om mindre end to uger. Hans advokat Per E. Samuelsson udtaler, at han 'har store forhåbninger' til behandlingen.",,Udland,2014-07-04T07:40:00+00:00,https://www.dr.dk/nyheder/udland/efter-aar-paa-en-ambassade-assange-kan-vaere-en-fri-mand-om-12-dage,DR
Danskerne stifter 500 nye virksomheder om ugen,"Antallet af nystartede danske virksomheder er steget kraftigt i 2014, viser tal fra Det Centrale Virksomhedsregister.",Markant skifte 40 procent flere nye selskaber Start en virksomhed for én krone,"Danskerne stifter selskaber i et tempo, der ikke er set siden de mest rødglødende år op til finanskrisen. De værste krisetegn er ovre, og noget kan tyde på, at det har skabt grobund for en ny generation af iværksættere. Tal fra Det Centrale Virksomhedsregister, CVR, viser, at antallet af nystartede virksomheder i 2014 er i kraftig vækst. Således er der stiftet 13.000 nye virksomheder alene i det første halvår af 2014. Det svarer til 500 nye virksomheder om ugen siden årsskiftet. - Der er en udpræget optimisme omkring iværksætteri i øjeblikket. Udover, at det er en trend, så er vi også nået dertil, hvor iværksætterne kan øjne opsvinget, og derfor tør starte nye virksomheder, siger Christian Walther Øyrebø, formand for Dansk Iværksætter Forening. Også hos Dansk Erhverv ser man den stigende iværksættertendens som et tegn på, at økonomien nu igen tillader at drømme stort, siger cheføkonom Michael Stæhr til DR Nyheder. - 2014 står ud som et rekordår, hvis vi ser på tiden efter finanskrisen. Der er simpelthen sket et niveauskifte og det er glædeligt. Det er helt tydeligt, det er sket i takt med, at økonomien nu har det bedre. Årets mange nye virksomheder er langt fra 'business as usual'. Første halvårs virksomhedsboom betyder, at der startet 40 procent flere nye selskaber i forhold til samme periode i 2013. De seneste fem år har antallet af nystiftede selskaber ellers ligget på nogenlunde samme lave niveau, men nu ser kurven altså endelig ud til at være knækket efter finanskrisen. Faktisk skal man helt tilbage til 2006, 2007 og 2008 for at finde et lignende virksomhedsboom. Nu bliver den næste opgave at skabe vækst og få skabt flere job i de nye virksomheder. - Der er klart, at nogle af alle de her virksomheder, de opstår og dør igen hurtigt. Men vi ved også, at dem, der får etableret sig, skaber en masse jobs, siger Michael Stæhr fra Dansk Erhverv. Med til historien hører også, at der fra årsskiftet blev opfundet en helt ny selskabsform, de såkaldte iværksætterselskaber, også kaldet IVS'er, som gør det muligt at stifte et selskab for en enkelt krone. - Det åbner op for, at unge mennesker, der ikke har fremskaffet kapital til at åbne et ApS, alligevel har mulighed for at åbne selskaber, og det gør de i meget højere grad end tidligere, fortæller formanden for iværksætterforeningen. Han oplever en markant stigning i henvendelser fra unge iværksættere. Selv, hvis man tager den nye selskabstype helt ud af opgørelsen, stiftes der flere selskaber i 2014 end de foregående år.",Søren Larsen & Rikke Mathiassen,Penge,2014-07-14T06:55:00+00:00,https://www.dr.dk/nyheder/penge/danskerne-stifter-500-nye-virksomheder-om-ugen,DR
Sundhedsministeren vil have patienter til at klage mere,"Patienter og pårørende ved hvor skoen trykker i sundhedsvæsnet, derfor kan de være med til at forbedre det.",99 procent kommer fra ansatte Få kender til muligheden,"Patienter og pårørende er de kommende år udset en afgørende rolle i forsøget på at rette op på sundhedsvæsnet. De skal i langt højere grad klage, når der er fejl i behandlingen, end de gør i dag, skriver Politiken lørdag. Sådan lyder opfordringen fra sundhedsminister Nick Hækkerup (S) på baggrund af en rapport fra Sundhedsministeriet, der viser, at patienter kun i ringe omfang indberetter fejl i sygebehandlingen til Patientombuddets rapporteringssystem for såkaldte utilsigtede hændelser (DPSD). Hver dag året rundt bliver der i snit indberettet omkring 500 fejl som eksempelvis forkert medicinering, faldulykker, liggesår eller infektioner på grund af dårlig hygiejne. Men 99 procent af de i alt 180.000 indberetninger kommer fra læger, sygeplejersker og andre ansatte i sundhedsvæsnet. - Patienter og pårørende ved i virkeligheden allerbedst, hvor skoen trykker i sundhedsvæsnet, siger Nick Hækkerup til Politiken og fortsætter: - Vi har brug for, at de også træder frem og giver de oplysninger, der skal til, for at sundhedsvæsnet kan komme til at fungere bedre. Muligheden for at indberette fejl i behandlingen blev i 2004 åbnet for ansatte i sundhedsvæsnet. I 2011 gav en lovændring blandt andet patienter og deres pårørende mulighed for netop at indberette fejl i behandlingen til Patientombuddet, uden at de først skulle gennem en af myndighedens sanktionerende instanser. Men når så få patienter og pårørende benytter sig af muligheden, er det ifølge rapporten formentlig, fordi kun få kender til muligheden. Mens læger og patienter bakker op om opfordringen fra Nick Hækkerup, er Danske Regioner og sygeplejerskerne skeptiske. - Det er ansvarsforflygtigelse fra ministerens side, hvis det er det eneste svar, han kommer med. Vi ved jo, at fejl og utilsigtede hændelser i høj grad er et spørgsmål om politiske beslutninger, for eksempel om der er de tilstrækkelige normeringer, siger næstformand i Dansk Sygeplejeråd, Dorte Steenberg til Politiken. /ritzau/",,Politik,2014-07-04T20:38:00+00:00,https://www.dr.dk/nyheder/politik/sundhedsministeren-vil-have-patienter-til-klage-mere,DR
Viborg: Procedurer strammes efter to bortløbne børn,"To gange inden for kort tid er børn stukket af fra institutioner i Viborg Kommune. Nu skal der strammes op, siger udvalgsformand.",Udvalgsformand: Det kan vi ikke byde forældrene Mor er dybt rystet Fem-årig påkørt da han gik fra børnehave Udvalgsformand: Der mangler ikke pædagoger,"Viborg Kommune vil stramme op på procedurerne i kommunens daginstitutioner efter at to børn er stukket af fra deres institutioner i ugens løb. Først stak en to-årig pige af fra en vuggestue i Skals nord for Viborg. I går udvandrede en fem-årig dreng fra en institution i Viborg by og blev kort efter påkørt af en bil. Nu vil formanden for børne- og ungdomsudvalget under Viborg Byråd, Claus Clausen (V), have styr på, hvordan det kan undgås. - To gange inden for en uge kan vi under ingen omstændigheder byde vores forældre, siger Claus Clausen. I dag bliver emnet taget op på et møde mellem institutionsledere og forvaltning. Sandra Kruhøffer er mor til den to-årige pige, der gik fra vuggestuen Kærhuset i Skals. Sandra Kruhøffer var ret rystet, da pigen pludselig stod foran moderens hoveddør. - Det var ganske forfærdeligt at opleve at ens datter på 2,5 år var gået hjem fra vuggestuen uden at de havde opdaget det. Der kunne være sket alt muligt, siger Sandra Kruhøffer. Og det gik netop galt, da en fem-årig dreng i går udvandrede fra Dalens Daginstitutioner på Ellekonedalen i Viborg. Mens personalet ledte efter ham, løb drengen ud på den nærliggende Koldingvej, hvor han blev ramt af en bil. Drengen blev i første omgang lagt i kunstigt koma i Aarhus. Siden er drengen vågnet og scanninger viser, at han er sluppet uden alvorlige skader. Den fem-årige er fortsat indlagt til observation på hospitalet, oplyser Viborg Kommune. Udvalgsformand Claus Clausen, børne- og ungdomsudvalget i Viborg Kommune, afviser at de to forsvindingsnumre skyldes en lav sommerbemanding i institutionerne. - Vi har stadig de samme antal pædagoger på arbejde i forhold til det antal børn, der er tilmeldt sommerferiepasning. Så det er ikke et spørgsmål om, at der er reduceret i antallet af medarbejdere, siger Claus Clausen.",Natacha Tjørnholm og Steen Færgemand,Midt- og Vestjylland,2014-07-09T06:24:00+00:00,https://www.dr.dk/nyheder/regionale/midtvest/viborg-procedurer-strammes-efter-bortloebne-boern,DR
BAGGRUND Forstå Gaza-konflikten på fem minutter,"Det er langt fra første gang, at Israel og palæstinensiske oprørere støder sammen. Men hvad er baggrunden for konflikten i Gaza?",Hvad adskiller denne konflik fra andre? Hvordan ender det?,"Kampe og bombardementer fortsætter ufortrødent i Gaza, hvor op mod 80 procent af de dræbte er civile Her får du et overblik over baggrunden for konflikten, der begyndte 8. juli 2014. Hvorfor opstår der ofte kampe mellem Israel og Hamas i Gaza? Gazas grænser blev fastlagt i en våbenhvileaftale, som Egypten og Israel blev enige om efter den arabisk-israelske krig i 1948, der var fulgt i kølvandet på briternes udtræden af de palæstinensiske områder. Det blev besat af Egypten, indtil det blev overtaget af Israel efter israelernes sejr i seksdageskrigen i 1967, og indtil 2005 blev Gaza holdt besat. Men Israel har fortsat kontrol over de fleste grænseovergange til Gaza og luftrummet. I syd kontrollerer Egypten grænserne. Israelerne har indført en række strenge restriktioner på import af varer til Gaza, og det er samtidig meget svært for befolkningen at forlade området for senere at komme tilbage. Forhindringerne har medført dårlige levevilkår, og den islamistiske bevægelse Hamas mener, at restriktionerne er uacceptable. Hamas begrunder sine raketangreb med Israels besættelse af Vestbredden og Østjerusalem, men mener også, at israelsk militær provokerer med jævnlige luftangreb og nålestiksoperationer i Gaza. Det er også opfattelsen, at Hamas er pressede, fordi økonomien i Gaza hænger i laser, og derfor forsøger gruppen med deres angreb at opbygge ny tillid i befolkningen. Israel argumenterer ofte, at deres kontrol med Gaza er vital for egen sikkerhed og et værn mod de mange raketter. Hamas har denne gang vist, at de er i besiddelse af raketter, der rækker længere end tidligere. Størstedelen af den israelske befolkning kan nu rammes fra Gaza-striben. Det har også betydet, at de israelske luftangreb er blevet voldsommere og langt mere intense. Da Israel indledte en offensiv med landtropper i Gaza i 2008 blev 1.300 palæstinensere dræbt, mange af dem civile. 13 israelske soldater mistede livet. Efter 22 dage erklærede Israel selv våbenhvile og meldte ud, at landets mål i Gaza var nået til fulde. Gazas infrastruktur var totalt ødelagt efter den israelske offensiv. Fire år senere indledte Israel endnu en offensiv i Gaza - denne gang varede den otte dage. Konflikten begyndte med, at Israel beskyldte Hamas for at stå bag likvideringen af tre israelske teenagere. Hamas nægtede, men det fik ikke Israel til at holde tilbage med luftangrebene. Samtidig havde den militante del af Hamas allerede inden konflikten begyndte sendt flere raketter ind over Israel. Forventningen er, at der på et tidspunkt vil blive indgået en våbenhvile. Men det er meget usikkert, hvornår det vil ske. Det ventes dog, at de israelske kampvogne inden for en overskuelig fremtid trækker sig tilbage til deres baser, og Hamas-oprørerne vil begynde at slikke deres sår og genopbygge et arsenal af raketter. Dermed har konflikten ikke ændret meget, og sandsynligheden for endnu et sammenstød mellem Israel og Hamas i Gaza i nær fremtid er ikke just blevet mindre. Kilder: BBC, The Guardian og Princeton University.",Theis Lange Olsen,Udland,2014-07-15T13:21:00+00:00,https://www.dr.dk/nyheder/udland/baggrund-forstaa-gaza-konflikten-paa-fem-minutter,DR
Sygeplejersker er bedre end læger til kikkertundersøgelser,"En kikkertundersøgelse i tarmen er sjældent rar, men på Sygehus Sønderjylland har man succes med at lade sygeplejersker udføre undersøgelsen.",Vi har en bedre teknik Læger beder også om en sygeplejerske Skal op på 300 om året,"En kikkertundersøgelse i tarmen er sjældent rar, men på Sygehus Sønderjylland i Aabenraa har man fundet ud af at gøre det mindre ubehageligt. Løsningen er at lade specialuddannede sygeplejersker overtage undersøgelsen. Det betyder færre smerter for patienterne, viser en undersøgelse fra Endoskopisk Enhed på Sygehus Sønderjylland. - Vi har den der teknik, der gør, at folk oplever mindre smerter, når der skal en kikkert op bagi,  siger sygeplejerske Helle Roy Tilgaard. Hun har stået for et forsøg, hvor en række specialuddannede sygeplejersker har overtaget kikkertundersøgelserne fra læger. Derefter har man lavet en spørgeundersøgelse blandt 384 patienter, der blev undersøgt af enten en læge eller en specialuddannet sygeplejerske. Undersøgelsen viser, at sygeplejerskerne er bedre til at lave helt smertefrie undersøgelser. Desuden går der længere imellem, at de må stoppe en undersøgelse, fordi patienten ikke kan holde det ud. - Jeg har flere gange undersøgt overlæger, som har bedt om at blive undersøgt af en sygeplejerske. På Sygehus Sønderjylland har koloskopi-sygeplejerskerne, som de specialuddannede sygeplejersker hedder,  en særlig uddannelse i kikkertundersøgelser og må kun udføre selvstændige kikkertundersøgelser, når de udfører mindst 300 om året. Koloskopi-lægerne skal tilkalde læge, når de finder polypper over 10 cencimeter som skal fjernes. Lægen skal ikke nødvendigvis stå for at fjerne dem, men blot holde øje. Desuden skal sygeplejerskerne tilkalde læge, når de finder kræft og ved ethvert tilfælde af tvivl.",Ida Nathan / Stine Mie Kristiansen,Syd- og Sønderjylland,2014-08-21T08:29:00+00:00,https://www.dr.dk/nyheder/regionale/syd/sygeplejersker-er-bedre-end-laeger-til-kikkertundersoegelser,DR
DR MIN SOMMER Med brugerne rundt i naturen,,,,Anna Nyvang Poulsen,,2014-08-04 00:00:00,https://www.dr.dk/nyheder/dr-min-sommer-med-brugerne-rundt-i-naturen,DR
Vis din krop på DR,,,,Tine Johansen,,2014-08-11 00:00:00,https://www.dr.dk/nyheder/tema/2014/krop/artikler/09150920.htm,DR
Vores kropsidealer bliver mere og mere ekstreme,,,,Morten Greve,,2014-08-18 00:00:00,https://www.dr.dk/nyheder/tema/2014/krop/artikler/09150912_1.htm?focusId=4169381,DR
Specialsygeplejersker skal hjælpe MRSA-smittede,To sygeplejersker med særlig viden om den resistente svinebakterie skal hjælpe smittede og praktiserende læger. ,Antibiotika hjælper ikke Mange er angste,"Der er bedre hjælp på vej til mennesker, der er smittede med resistente MRSA-bakterier. Aarhus Universitetshospital har ansat 2 hygiejne-sygeplejersker med særlig viden om den sejlivede bakterie, og de skal blandt andet hjælpe praktiserende læger med svære tilfælde. - Det kan være en kompliceret situation med vedvarende bylder, eller en familie, hvor man har den her smitte, der kører rundt i familien, siger den ene af de nye MRSA-hygiejnesygeplejersker, Bodil Forman. MRSA-bakterien kan gøre det svært at behandle sygdomme, fordi almindelig antibiotika ikke bider på den. Sidste år blev der fundet MRSA-bakterier hos 437 personer i Region Midtjylland, men spredningen går stærkt, og i år er der indtil videre fundet 353 MRSA-smittede. Ud over rådgivning til de pratiserende læger skal Bodil Forman og hendes kollega også hjælpe ansatte i kommunernes ældrepleje. - Det kan være et plejehjem, hvor man har en beboer med MRSA, og hvor det kan være ganske nyt for personalet at stå med den her problemstilling, siger hun. Langt fra alle smittebærere bliver syge, og derfor får mange af dem ikke fuldført deres behandling. Nogle vil også helst fortrænge, at de er smittebærere, fordi de har fået ubehagelige reaktioner fra omverdenen. - Der er meget angst, og angsten smitter mere, end den her stafylokok smitter, siger Bodil Forman.",Heikki Yding og Villy Vestergaard,Østjylland,2014-08-22T06:45:00+00:00,https://www.dr.dk/nyheder/regionale/oestjylland/specialsygeplejersker-skal-hjaelpe-mrsa-smittede,DR
Vores kropsidealer bliver mere og mere ekstreme,,,,Morten Greve,,2014-08-18 00:00:00,https://www.dr.dk/nyheder/tema/2014/krop/artikler/09150912_1.htm?focusId=3472611,DR
Den såkaldte weekendeffekt koster liv på hospitalerne,"Dødeligheden er dobbelt så høj i weekender og ferie i forhold til hverdage på hospitalerne, viser undersøgelse.",Omfattende forskning Brug for flere ressourcer SF kræver redegørelse,"Det er risikofyldt at blive indlagt på hospitalet i weekender og ferier. Det viser et stort forskningsprojekt, som overlæge Flemming Madsen, Allergi og Lungeklinikken i Helsingør, har lavet. - Der er over dobbelt så høj dødelighed i weekender og ferier i forhold til hverdage. Det er en kolossal forskel, siger han til Metroexpress. Flemming Madsen har undersøgt 2,65 millioner indlæggelser i perioden 1995 til 2012, og projektet er offentliggjort i tidsskriftet Health Affairs i juli 2014. Den såkaldte weekendeffekt har været kendt i årevis i sundhedssystemet. - Det er noget, vi har prøvet at råbe op om internt i systemet i mange år. Men alligevel sænker man tilstedeværelsen af læger og sygeplejersker i weekender og ferier. Derfor har jeg valgt at dokumentere problemet via hårde data, som død er, siger han til avisen. Formanden for Danske Regioner, Bent Hansen, tager undersøgelsen og emnet meget alvorligt. - Patientsikkerheden og kvalitet på sygehusene står øverst på regionernes dagsorden lige nu. Det kan godt være, det kræver investeringer, men det må vi se på. Heldigvis lyder det som om, at regeringen lige nu er med på, at der er brug for flere ressourcer i sundhedsvæsnet, siger han. Hos Danske Patienter er der ingen forståelse for, at hospitalerne skærer så hårdt i akutberedskabet i weekenderne, at dødeligheden fordobles. Mads Koch Hansen, formand for Lægeforeningen, kalder den høje dødelighed helt uholdbar, mens Dansk Sygeplejeråd ikke er overrasket over, at jo færre sygeplejersker der er på arbejde, jo flere fejl er der. Özlem Cekic, sundhedsordfører for SF, vil have en redegørelse fra sundhedsminister Nick Hækkerup (S), der kan kortlægge, hvad der gør, at dødeligheden er så høj i weekender og ferier. - Derudover må ministeren invitere til et dialogmøde med regionerne, læger og sygeplejersker for at diskutere, hvordan vi kan løse problemet. Vi skal handle, siger hun. /ritzau/",,Indland,2014-08-15T09:19:00+00:00,https://www.dr.dk/nyheder/indland/den-saakaldte-weekendeffekt-koster-liv-paa-hospitalerne,DR
Minister kræver redegørelse om weekendeffekt på sygehusene,"Man skal kunne være sikker på en ordentlig sygehusbehandling – også i weekenderne, siger sundhedsministeren.",Kræver redegørelse Første undersøgelse,"Det er for ringe, hvis patienter får en dårligere behandling på landets sygehuse i weekenderne. Det siger sundhedsminister Nick Hækkerup (S), efter en undersøgelse har konkluderet, at der er dobbelt så høj dødelighed i weekender og ferier i forhold til hverdage. - Det er ikke godt nok. Det skal være sådan at uanset hvilken ugedag, man bliver syg i Danmark, så skal man være sikker på, at der er et sundhedsvæsen, der tager sig ordentligt af en. Det skal der rettes op på, siger sundhedsministeren til DR Nyheder. Han gør samtidig opmærksom på, at ansvaret ligger hos Danske Regioner. - Jeg vil bede regionerne om en redegørelse for at finde ud af, hvad der er op og ned i sagen, og hvad der skal til, men grundlæggende er det jo regionernes ansvar, siger Nick Hækkerup. Formanden for Danske Regioner, Bent Hansen, tager undersøgelsen og emnet meget alvorligt. - Patientsikkerheden og kvalitet på sygehusene står øverst på regionernes dagsorden lige nu. Det kan godt være, det kræver investeringer, men det må vi se på. Heldigvis lyder det som om, at regeringen lige nu er med på, at der er brug for flere ressourcer i sundhedsvæsnet, siger han. Både Lægeforeningen og Danske Patienter kalder den høje dødelighed i weekenderne for 'uholdbar'. Weekendeffekten har været kendt i sundhedssystemet i årevis, men det er første gang, at det er blevet påvist, at der er en højere dødelighed ved at blive indlagt i weekenden. Ifølge undersøgelsen ligger forklaringen på den højere dødelighed i, at man sænker tilstedeværelsen af læger og sygeplejersker i weekender og ferier. Undersøgelsen er udarbejdet af overlæge Flemming Madsen, Allergi og Lungeklinikken i Helsingør. Han har undersøgt 2,65 millioner indlæggelser i perioden 1995 til 2012, og projektet er offentliggjort i tidsskriftet Health Affairs i juli 2014.",Rikke Faurfelt,Indland,2014-08-15T20:00:00+00:00,https://www.dr.dk/nyheder/indland/minister-kraever-redegoerelse-om-weekendeffekt-paa-sygehusene,DR
SF vil have flere pædagoger til børnene,"Daginstitutioner skal have flere pædagoger, og pædagogstuderende skal ikke længere udnyttes, lyder SF's første forslag til Finansloven.",Penge ender ikke i kommunekasser som sidst Unge praktikanter udnyttes Venstre byder forslag velkomment,"500 millioner. Så mange kroner vil SF afsætte til bedre forhold i landets daginstitutioner. Pengene skal blandt andet gå til flere pædagoger og til at sikre, at alle børn - uanset baggrund - kommer godt fra start, lyder det i SF's første forslag til Finansloven. Konkret har SF fire punkter: Der skal afsættes 200 millioner kroner til at ansætte flere pædagoger, 100 millioner kroner skal afsættes til en tidlig indsats i kommunerne, pædagogstuderende i praktik skal fremover ikke indgå i den daglige normering, men skal være praktikanter, og endelig skal der være færre regler og mindre bureaukrati i daginstitutionerne. - Der er ingen tvivl om, at hvis man får en god start i livet, så får man også flere muligheder senere hen. Det her forslag handler om, at vi skal have nogle bedre daginstitutioner, flere pædagoger og mere fokus på det enkelte barn, siger SF's formand, Pia Olsen Dyhr til DR Nyheder. Børneområdet har tidligere fået bevilget 500 millioner kroner af regeringen og Enhedslisten - øremærket til mere personale i daginstitutionerne. Men børnehaverne ser stadig langt efter de ekstra medarbejdere. Man havde forventet, at pengene ville udløse cirka 1.500 stillinger, men en undersøgelse foretaget af Danmarks Statistik viser, at der kun kom knap 400. Denne gang skal kommunerne dog dokumentere, hvad de bruger pengene til, understreger SF. - Belært af erfaringer fra tidligere, så skal vi passe på, at de ikke bare går i kommunens kasser, men følger pædagogerne. Derfor vil vi have, som det var tilfældet med sidste års ældremilliard, at kommunerne skal søge om midlerne og dokumentere brugen heraf, siger Pia Olsen Dyhr. Det glæder BUPL's formand, Henning Pedersen. - Endelig! Det er et forslag som kommer i rette tid og på rette sted. Et forslag, som jeg kun kan bakke op omkring. Vi har set situationer, hvor en pædagog er alene med 20 børn eller 12 vuggestuebørn, og vi har efterlyst det her længe, siger han. Også når det kommer til at hive praktikanterne ud af normeringen, er BUPL tilfredse. - Vi har rejst det spørgsmål gennem mange år. Når man er under uddannelse, så skal man have tid til at være studerende, man skal ikke udelukkende være en arbejdskraft. Det er godt, at det endelig kommer til debat. Forslaget møder også positiv kritik fra den anden politiske fløj. Venstres socialordfører Eyvind Vesselbo byder således SF's forslag velkomment. - Mange steder i Danmark er der alt for få pædagoger i institutionerne, så man bør gøre en stor indsats for at opprioritere børnenes vilkår. Også i daginstitutionerne. Nu har jeg ikke læst SF's forslag, så jeg kan ikke gå ind i den økonomiske del, men jeg er enig i, at vi skal have flere pædagoger, siger han til DR Nyheder. Finanslovsforhandlingerne går i gang til efteråret.",Sofie Synnøve Herschend,Politik,2014-08-11T04:25:00+00:00,https://www.dr.dk/nyheder/politik/sf-vil-have-flere-paedagoger-til-boernene,DR
Regeringen vil tillade apoteker på sygehusene,"Det giver ingen mening, at man kun kan købe blomster og bamser i hospitalernes forhaller, mener Forbrugerrådet",Drives i regi af de almindelige apoteker,"Hvad både apoteker og forbrugerorganisationer har ønsket i årevis, ser nu ud til at kunne blive virkeligt: Muligheden for at åbne almindelige apoteker på landets sygehuse. Den mulighed bliver nu nævnt i regeringens forslag til en ny apotekerlov, skriver Politiken. Lovforslaget har netop været i høring. Og det får både ros og ris med på vejen fra forbrugernes repræsentant. - Vi synes, at det eneste rigtige er, at forbrugerne kan købe deres medicin med hjem, når de er på sygehuset, for det giver jo ingen mening, at man kun kan købe tulipaner og tøjbamser i sygehusenes forhaller, men skal ud og finde et apotek umiddelbart efter en udskrivelse, siger Sine Jensen, seniorrådgiver i Forbrugerrådet Tænk, til Politiken. Anne Kahns, formand for Danmarks Apotekerforening, er enig. - Nu ser det ud som om, at der sker noget - at vi omsider får mulighed for at oprette apoteker ude på sygehusene. Det betyder, at vi kan hjælpe rigtig mange borgere i en vanskelig situation og sikre, at patienterne eller deres pårørende allerede i forbindelse med udskrivningen kan få den medicin, de har brug for - uden at de skal ud og køre efter den, siger hun. Adskillige apoteker har i årenes løb forsøgt at få lov at åbne apoteker på sygehusene. Uden held. Ifølge Apotekerforeningen har myndighederne ikke hidtil givet den slags bevillinger. At dømme efter lovteksten skal de nye sygehusapoteker i givet fald drives i regi af de almindelige apoteker. Det har ellers også været på tale at give opgaven til sygehusenes egne apoteker, der leverer lægemidler til sygehusafdelingernes læger og sygeplejersker. Det har ikke været muligt at få en kommentar fra sundhedsminister Nick Hækkerup (S), men ministeriet har sendt denne kommentar til Politiken: - Med den foreslåede modernisering af apotekersektoren vil apotekere få bedre mulighed for at oprette apoteker på sygehuse, da de fremover frit kan åbne apoteksfilialer inden for en radius af 75 kilometer fra deres eksisterende apotek. /ritzau/",,Politik,2014-08-27T06:14:04+00:00,https://www.dr.dk/nyheder/politik/regeringen-vil-tillade-apoteker-paa-sygehusene,DR
Dansk ekspert: Giv smittede afrikanere utestet ebola-serum,"Over 900 personer er døde af ebolavirussen, der spreder sig i Vestafrika. Hellere give utestet medicin end lade stå til, siger dansk ekspert.",Utestet medicin Etiske problemer,"Ebolavirussen hærger i Vestafrika, dødstallet nærmer sig 1000, virussen fortsætter med at sprede sig. Senest er Liberia blevet erklæret i undtagelsestilstand af landets præsident, Ellen Johnson-Sirleaf, i et forsøg på at få kontrol over den dødelige virus. Der findes i dag ikke nogen medicin, der kan kurere den dødelige sygdom. Flere eksperter peger dog på det nye amerikanskproducerede serum, Zmapp, som en mulig løsning mod virussen. Serummet har kun været testet på dyr, men er blevet afprøvet på en ebola-smittet amerikansk læge, der er i bedring efter behandling med den utestede medicin. Overlæge ved Statens Serum Institut Anders Fomsgaard forsker i virus. Han mener, der skal reageres nu, også selv om medicinen ikke er testet. - Man kender den her type medicin fra andre sammenhænge, og den plejer ikke at være skadelig. Eftersom den har vist en hurtig effekt, i hvert fald på den ene amerikaner, så vil det være helt naturligt at afprøve den i Afrika, siger overlæge fra Statens Serum Institut Anders Fomsgaard. - Vi har at gøre med en sygdom, hvor 70 til 90 procent af de smittede dør. Derfor er fordelen ved at gætte større end ved at lade stå til, siger han. USA's præsident, Barack Obama, har torsdag sagt, at han ikke mener, medicinen ikke er løsningen nu og her, da man ikke er sikker på dens effekt. Selv om overlæge Anders Fomsgaard mener, man hellere skal give de ebola-smittede den utestede medicin, så fastslår han, at det også rejser en række etiske problemer. - Det er en delikat situation. Nogle vil dø, og derfor kan man komme i miskredit og blive beskyldt for at eksperimentere med afrikanere, siger han. I næste uge skal et medicinsk ekspertpanel diskutere brugen af eksperimentel medicin til behandling af ebola.",Kevin Ahrens Nielsen og Marie Rask Glerup,Udland,2014-08-07T09:09:00+00:00,https://www.dr.dk/nyheder/udland/dansk-ekspert-giv-smittede-afrikanere-utestet-ebola-serum,DR
Fagforbundet 3F trækker støtten til rød blok,I skuffelse over regeringen vil 3F ikke støtte rød blok i en kommende valgkamp.,Vil ikke løbe i bagen på et parti Historisk udmelding,"Landets største fagforbund, 3F, sætter nu en stopper for støtten til venstre side i folketingssalen, herunder de traditionelle allierede i Socialdemokraterne. Det skriver Politiken lørdag. I skuffelse over den nuværende regerings resultater vil 3F i den kommende valgkamp føre kampagne for sine medlemmers synspunkter - uafhængig af de politiske partier, siger forbundsformand Per Christensen. - Der er tale om et paradigmeskifte, hvor vi sætter vores egen dagsorden. Og så må de partier, der synes, den er interessant, støtte op. Mange af dem, der har siddet i stolen før mig, havde en idé om, at man skal støtte nogle bestemte partier, fordi de var bedst til at varetage vores medlemmers interesser. - Det har uden tvivl været rigtigt dengang, men vi lever altså nu i en tid, hvor der er langt større politisk pluralisme end nogensinde før, siger Per Christensen, der har 320.000 medlemmer under sig, til Politiken. I interviewet sender 3F-formanden en salve af sted mod regeringen, som ifølge hans medlemmer ikke har leveret varen. - Det er jeg som deres formand nødt til at tage seriøst. Jeg vil ikke løbe i bagen på et parti og deres holdninger og attituder, siger han. 3F har som samlet forbund i mange år undladt at give direkte, økonomisk støtte til politiske partier. Men i sidste valgkamp i 2011 skabte 3F overskrifter med den såkaldte 'Skævt'-kampagne, der var direkte rettet imod VK-regeringens - ifølge 3F - asociale politik. Meldingen fra Per Christensen forhindrer ikke, at lokale 3F-afdelinger kan støtte partier efter eget ønske. Alligevel er der ifølge arbejdsmarkedsforsker Flemming Ibsen fra Aalborg Universitet tale om en opsigtsvækkende melding. - Det er historisk. Økonomisk har det ikke den store betydning, men det er et markant politisk signal. Det vil svække rød blok. Og i blå blok vil man uden tvivl fryde sig, siger Flemming Ibsen til Politiken.",,Politik,2014-08-29T20:30:00+00:00,https://www.dr.dk/nyheder/politik/fagforbundet-3f-traekker-stoetten-til-roed-blok,DR
VIDEO Ung dansker gør historisk græshoppe-fund,Hjalte Kjærby fra Nyborg har gjort et historisk fund på den lille ø Romsø i Storebælt.,,"- Det er meget specielt, den er aldrig fundet i Danmark før. Sådan omtaler Kjærby sit fund. Han er ifølge ham selv naturnørd og kan endda høre forskel på græshoppearter. Museumsinspektør ved Naturhistorisk Museum i Aarhus, Morten Hansen, er mildest talt også begejstret - og en anelse misundelig. - Det er toppen af poppen det her, det er at vinde VM, det er at finde den der nye art fra landet. Det kommer han til at leve højt på i mange år, forklarer museumsinspektøren. Og Hjalte Kærby er da også meget tilfreds med sin opdagelse. - Man bliver meget stolt og meget glad. Det var en art, jeg havde forventet ville blive fundet i Danmark på et tidspunkt, men at man så selv finder den - det er endnu federe, siger den unge naturentusiast med et smil. Da den nyfundne græshoppe har markante røde ben, har den fået navnet rødbenet lynggræshoppe Se TV Avisens møde med bagmanden bag Danmarks nye græshoppe øverst.",David Schulsinger Rehof,Indland,2014-08-03T20:06:00+00:00,https://www.dr.dk/nyheder/indland/video-ung-dansker-goer-historisk-graeshoppe-fund,DR
- Min krop fortæller min historie,,,,Tine Johansen,,2014-08-21 00:00:00,https://www.dr.dk/nyheder/tema/2014/krop/artikler/09150912_1_1.htm?focusId=3992017,DR
Mistanke om ebola i Berlin,"Et jobcenter i Berlin er lukket af brandvæsnet, efter at en 30-årig kvinde fik et ildebefindende. Hun mistænkes nu for at have ebola.",Erkendte ebola-kontakt,"Frygt for ebola-smitte har fået politi og brandvæsen til øjeblikkeligt at afspærre et jobcenter i Berlin-bydelen Prenzlauer Berg. En 30-årig kvinde, der ifølge avisen Bild kommer fra Vestafrika, hvor den dødelige virus i øjeblikket er udbredt, besvimede i jobcentret på Storkower Strasse i den nordøstlige del af den tyske hovedstad. En brandmand på stedet bekræfter over for Berliner Morgenpost, at der er mistanke om smitte med ebola. Fra officielt hold er brandvæsnet dog mere tilbageholdende. - Det er fuldstændig uvist, hvilken sygdom kvinden har, siger en talsmand for brandvæsnet ifølge det tyske nyhedsbureau dpa. Folk på jobcentret er nu isoleret, og embedslægen er på stedet. Kvinden er ifølge Berliner Morgenpost nu på vej til Virchow-klinikken på hospitalet Berliner Charité, der har Tysklands største kapacitet til isolation. Også de to medarbejdere fra jobcentret og de fire indsatsfolk, der har været i kontakt med den 30-årige kvinde, er blevet kørt på hospitalet, skriver bild.de. Hun har efter sit sammenbrud på stedet fortalt, at hun for nylig har haft kontakt til ebola-smittede i sit hjemland. Verdenssundhedsorganisationen, WHO, meddeler tirsdag, at ebola de seneste tre dage har kostet yderligere 84 mennesker livet i Vestafrika, så det samlede dødstal nu er 1229. /ritzau/",,Udland,2014-08-19T11:51:00+00:00,https://www.dr.dk/nyheder/udland/mistanke-om-ebola-i-berlin,DR
12 danskere døde af bakterie i rullepølse,"Fødevarestyrelsen advarer mod den livstruende bakterie listeria, som er fundet hos rullepølsevirksomhed i Hedehusene.",100 blev syge i 2009,"Fødevarestyrelsen efterforsker et udbrud af listeria, som sandsynligvis stammer fra fødevarevirksomheden Jørn A. Rullepølser A/S i Hedehusene. Styrelsen oplyser til DR Nyheder, at listeria-udbruddet er skyld i 12 dødsfald Danmark. Udbruddet blev sporet til Hedehusene med hjælp fra Statens Serum Institut og Fødevareinstituttet DTU. - Jørn A. Rullepølser A/S har leveret produkter til andre virksomheder. Fødevarestyrelsen arbejder i øjeblikket på at finde ud af, hvilke navngivne produkter det drejer sig om, skriver styrelsen i en pressemeddelelse. Styrelsens hjemmeside vil løbende blive opdateret med navne på produkterne. Ifølge Statens Serum Institut, SSI, fandt man det første udbrud af listeriose allerede i september sidste år. Og frem til i dag er der registreret 20 patienter med listeriose fra udbruddet, skriver Ritzau. Virksomheden blev lukket straks efter fundet, og samtlige produkter trukket tilbage fra markedet. Listeria er udbredt i jorden, på planter, i spildevand, i tarmen hos dyr og mennesker og i produktionsmiljøer. Siden 2006 har antallet af syge af listeria ligget mellem 50 og 60 med det højeste antal i 2009, hvor 100 blev syge. Artiklen er opdateret klokken 12:50 med nye dødstal. I første omgang fremgik det, at to danskere var døde af listeria. Har du flere oplysninger i sagen, kontakt DR Nyheder på 1212@dr.dk.",Søren Aaes,Indland,2014-08-12T10:07:00+00:00,https://www.dr.dk/nyheder/indland/12-danskere-doede-af-bakterie-i-rullepoelse,DR
Regeringen vil hjælpe kronisk syge med milliard-pakke,"Torsdag præsenterer regeringen en ny sundhedspakke, der sætter penge af til kræftområdet, kronisk syge og praktiserende læger. ",Flere penge til kræftbehandling,"Med en ny sundhedspakke vil regeringen styrke indsatsen over for kronisk syge, der lever med sygdomme som gigt, diabetes eller hjertekarsygdomme. Det skriver Berlingske. I sidste uge kom det frem, at regeringen barsler med en pakke der frem mod 2018 pumper fem milliarder kroner ind i sundhedsvæsenet. Den pakke vil blive fremlagt i morgen. I forhold til de kronisk syge skal patienter med lungesygdomme have bedre hjælp, og praktiserende læger skal blive bedre til at identificere astma hos børn, skriver Politiken. Med sundhedspakken er der ikke kun hjælp at hente for kronisk syge. DR Nyheder kunne i sidste uge fortælle, at regeringen med sit sundhedsudspil ønsker, at kræft skal opdages tidligere, og at flere skal overleve en kræftsygdom. I et foreløbigt arbejdspapir til sundhedsudspillet blev der lagt op til, at antallet af patienter, der overlever en kræftsygdom, skal stige med 25 procent frem mod 2025. Sundhedspakken er en del af regerings finanslovsforslag for 2015, som præsenteres på tirsdag. Planen er, at pengene skal afsættes frem mod 2018. Ifølge Berlingskes oplysninger fordeler pengene sig sådan her:",,Politik,2014-08-20T19:55:00+00:00,https://www.dr.dk/nyheder/politik/regeringen-vil-hjaelpe-kronisk-syge-med-milliard-pakke,DR
VIDEO Kærlighedslåse kan være farlige - Se hvad København gør ved dem,"Såkaldte kærlighedslåse på broer kan udgøre en trussel mod sikkerheden, og Københavns Kommune holder øje med dem.",Broer kan styrte sammen,"En lille lås, der med et klik bliver sat fast til en bro, er en romantisk handling, der symboliserer evig kærlighed for forelskede par. For halvandet år siden hængte Sofie Burgdorf og hendes nye kæreste en lås fast på Bryggebroen i København og smed nøglen i vandet. - For mig betyder det, at vores kærlighed er låst fast, og det er et symbol på, at vi skal være sammen for evigt. Nu hænger vi her, siger hun og kigger kærligt på låsen, der hænger sammen med utallige andre. Men selvom handlingen er sød, kan den også være farlig. I Paris hænger låsene nemlig i så store antal, at myndighederne har været nødt til helt at forbyde dem. Kærlighedslåsene udgør en sikkerhedstrussel mod flere broer, som må repareres eller er i risiko for at styrte helt sammen. - Vi beder parisere, borgere og turister om at være gode medborgere og forstå, at kærlighedslåsene er blevet farlige for byen, siger Vanessa Panetto, talsmand fra Paris kommune ifølge AP. Så dramatisk er det endnu ikke blevet i København, men alligevel holder kommunen øje med om låsene begynder at veje for tungt. - I det øjeblik, hvor de måtte kompromittere sikkerheden, så vil vi fjerne dem med det samme, siger Janus Christoffersen, Enhedschef i Teknik- og Miljøforvaltningen i Københavns Kommune. - Men vi oplever omvendt også låsene som noget, der skaber en værdi i byen, som der er lavet i fællesskab. Så der er ikke nogen grund til, vi skulle fjerne kærlighedslåsene, siger han. Se hvor mange låse der hænger på Bryggebroen i København i videoen over artiklen.",Troels Trier,Indland,2014-08-15T12:25:00+00:00,https://www.dr.dk/nyheder/indland/video-kaerlighedslaase-kan-vaere-farlige-se-hvad-koebenhavn-goer-ved-dem,DR
Dr.dk's læsere: Acceptér dig selv!,,,,Peter Nyhuus,,2014-08-20 00:00:00,https://www.dr.dk/Nyheder/Tema/2014/Krop/Artikler/07103555_1.htm?focusId=4174421,DR
Regeringen vil give kronisk syge egen sygeplejerske,Som led i regeringens sundhedsudspil skal der som et forsøg bruges 280 millioner på kronisk syge.,Skal følge patienten Sygeplejersker er glade Kræft skal opdages tidligere De fem milliarder fordelt,"Endnu en brik i puslespillet om regeringens sundhedspakke, der præsenteres i dag klokken 11, falder nu på plads. 280 millioner kroner bliver nemlig øremærket til et forsøg, der skal hjælpe de svageste og dårligst uddannede patienter med kroniske sygdomme. De får deres egen, faste kontaktsygeplejerske. - Vi hjælper de svageste patienter. Vi sørger for at prøve at skabe noget mere lighed i vores sundhedsvæsen, siger sundhedsminister Nick Hækkerup (S) til DR Nyheder. Og derfor afsætter regeringen nu puljen på de 280 millioner kroner, der udgør en en del den samlede sundhedspakke med tiltag for fem milliarder kroner frem mod 2018. Sundhedspakken bærer arbejdstitlen ""Jo før, jo bedre"". - Det her er svage patienter - dem som ellers risikerer at blive tabt i vores sygehusvæsen, siger Hækkerup. Ved at udstyre de svageste patienter med egen sygeplejerske håber sundhedsministeren, at patienterne får mere hjælp, end de gør i dag. - De skal kunne være der for patienten, tale med patienten, og de skal kunne forklare patienten, hvad, det er, lægen siger, siger Nick Hækkerup. Målgruppen er patienter med eksempelvis KOL eller hjertekarsygdomme i kombination, som Nick Hækkerup siger det. - Det er patienter, som i øvrigt har ondt i livet på andre måder, så det giver rigtig god mening, mener han. På sigt tror han, der er penge at spare ved at målrette indsatsen mod de svageste borgere, for én procent af befolkningen koster ifølge ministeren 30 procent af landets sundhedsudgifter. Regeringens udspil glæder Formanden for Dansk Sygeplejeråd Grete Christensen. Hun mener, at det er på tide at få sygeplejesker, der kan agere selvstændigt overfor gruppen af meget svage patienter. - Der har været nogle, der har været meget dygtige til sukkersygepatienter, hjertepatienter eller patienter med lungelidelser. Det her skulle gerne være en gruppe, der kan tage sig af en gruppe med kroniske sygdomme mere bredt set, og kan være med til at gelejde dem gennem systemet, siger hun. Foruden hjælpen til kronisk syge har regeringen allerede præsenteret en række andre dele af sit sundhedsudspil. DR Nyheder kunne i sidste uge fortælle, at regeringen i udspillet ønsker, at kræft skal opdages tidligere, og at flere skal overleve en kræftsygdom. I et foreløbigt arbejdspapir til sundhedsudspillet blev der lagt op til, at antallet af patienter, der overlever en kræftsygdom, skal stige med 25 procent frem mod 2025. Sundhedspakken er en del af regerings finanslovsforslag for 2015, som præsenteres på tirsdag. Planen er, at pengene skal afsættes frem mod 2018. Ifølge Berlingskes oplysninger fordeler pengene sig sådan her:",Nicolas Stig nielsen,Politik,2014-08-21T05:06:00+00:00,https://www.dr.dk/nyheder/politik/regeringen-vil-give-kronisk-syge-egen-sygeplejerske,DR
Sygeplejersker: Antallet af fejl er uacceptabelt,"Dansk Sygeplejeråd erkender på baggrund af ny rapport, at der sker for mange fejl, men mener, at det skyldes manglende ressourcer.",Sygeplejersker har ikke tid Hospitalsledelse skal udstikke rammerne,"Det er ikke godt nok, at der fortsat forekommer så mange fejl i det danske sundhedssystem. Sådan lyder reaktionen fra Dansk Sygeplejeråd, DSR, på baggrund af en ny rapport, der bliver offentliggjort her til morgen. Rapporten viser, at dialogen mellem patienter og læger på landets sygehuse er så dårlig, at det kan føre til fejl. Undersøgelsen afslører ikke antallet af fejl, men alligevel mener DSR, at fejlene sker for ofte. - Det er ikke acceptabelt, at der sker så mange fejl, som der gør, siger formand Grethe Christensen. Hun ser gerne, at kommunikationen mellem sundhedspersonale og patienter bliver styrket, samt at der bliver mere tid til brugerinddragelse. Det vil ifølge hende i sidste ende føre til færre henvendelser fra bekymrede borgere, der er utrygge ved deres behandlingsforløb. Når det ikke allerede sker i dag, så er det ikke fordi, hendes medlemmer ikke vil det, men fordi rammerne og vilkårene ikke er optimale, siger Grethe Christensen. Hun efterlyser samtidig handling fra de ansvarlige politikere. - Når jeg spørger sygeplejerskerne på hospitalerne om det her med involvering af patienter og pårørende, så siger de, at der er ikke noget, vi hellere vil. Men vi må bare konstatere, at tiden er altså en væsentlig faktor i det her. - De ansvarlige politikere og ledelser skal gå ud og se på, hvad det er for et pres, der er på de medarbejdere, der hver dag står over for patienterne, siger Grethe Christensen. Og sådan et besøg i virkeligheden vil ifølge hende overbevise politikerne om, at der mangler ressourcer til at løse opgaven. Arbejdet med at involvere patienterne skal dog ikke lægges i hænderne på den enkelte sygeplejerske, mener Grethe Christensen. Hun opfordrer i stedet lederne på de enkelte sygehuse til at udstikke rammerne i fællesskab med personalet om, hvordan det konkret skal foregå. - Det kan ikke hjælpe noget, at det er den enkelte, der involverer patienten i forhold til, hvordan de synes, det er rigtigt.",Nicolas Stig nielsen,Indland,2014-09-29T06:03:00+00:00,https://www.dr.dk/nyheder/indland/sygeplejersker-antallet-af-fejl-er-uacceptabelt,DR
Læger og sygeplejersker bliver utrygge når de selv er i behandling,"Når sundhedspersonale oplever systemet som pårørende eller patient, går det op for dem, hvor mange fejl der er, viser en ny rapport.",- Det er meget beskæmmende Sygeplejerske ærgrer sig over behandlingsforløb Hentede forkert medicin,"Dialogen mellem patienter og læger på landets sygehuse er så dårlig, at det kan føre til fejl. Det går op for læger og sygeplejersker, når de selv eller et familiemedlem pludselig havner i hospitalssengen i den danske sundhedssektor. Det viser en ny rapport, som Dansk Selskab for Patientsikkerhed har udarbejdet i samarbejde med TrygFonden, og som bliver offentligggort i dag. En af dem, der deltager i rapporten, fortæller, hvordan et familiemedlem i en arbejdsulykke fik skåret fingeren halvt af. To læger på skadestuen konkluderer, at fingeren skal amputeres, men på baggrund af sin sundhedsfaglige viden, fik deltageren tilset familiemedlemmet hos en håndkirurg. - Han har sin finger i dag, siger den pågældende deltager i undersøgelsen. Historien er blot en blandt mange. En del sygeplejersker og læger ser fejlene klart, når de selv prøver kræfter med systemet som patient eller pårørende. Undersøgelsen er lavet blandt sundhedspersonalet på Sygehus Lillebælt og hospitalerne i Hvidovre og Aalborg. Her fortæller sundhedsperonalet blandt andet, hvordan de selv måtte sørge for at få væske nok og den rigtige medicin. Resultaterne af undersøgelsen er nedslående læsning, mener Lars Engberg, formand for interesseorganisationen Danske Patienter. - Det er selvfølgelig meget beskæmmende, at man nærmest skal iføre sig kittel og udgive sig for at være læge eller sygeplejerske for at få den behandling alle patienter burde have, siger han. En anden af dem, der har prøvet kræfter med det danske sygehusvæsen som pårørende, er sygeplejerske Tina Lynge. Sidste år blev hendes far opereret for endetarmskræft, hvilket blev en øjenåbner for hende. - Der var mange oplevelser, hvor jeg tænkte, hvor er det bare ærgerligt, at det er sådan, fortæller hun. Blandt de situationer, hun har i erindringen, er øjeblikket, da hendes far skal have en sonde op i næsen. Det gør ondt, og derfor henter en sygeplejerske noget medicin til ham. Men Tina Lynge opdager, at det ikke er smertestilende medicin, der bliver hentet, men i stedet antipsykotisk medicin. - Jeg bliver virkelig bekymret for, hvad er det, de har gang i. Fordi Tina Lynge selv er sygeplejerske, får hun afværget, at faren får den forkerte medicin. Efter situationen har hun flere gang tænkt over, hvad der var sket, hvis ikke hun havde været til stede den pågældende dag. - Det gjorde mig rigtigt, rigtigt utryg. En anden undersøgelse viste i sidste uge, at hver fjerde adspurgte patient og pårørende har spørgsmål og bekymringer, som de ikke får talt med personalet om.",Nicolas Stig nielsen,Indland,2014-09-29T04:29:00+00:00,https://www.dr.dk/nyheder/indland/laeger-og-sygeplejersker-bliver-utrygge-naar-de-selv-er-i-behandling,DR
Regionsformand: Vi skal lytte mere til patienterne,"Det duer ikke, hvis patienter og pårørende ikke ved, hvorfor de får en given behandling på sygehusene, siger Bent Hansen.",Nogle er gode og andre ikke så gode Fokus på det hele menneske,"Når en patient bliver indlagt er situationen ulige. Patienten føler sig udsat og er sammen med personer, som ved mere end vedkommende selv gør. - Derfor er det svært at stille de rigtige spørgsmål, fordi ens faglighed ikke matcher det professionelle sundhedspersonale. Den ulighed skal gøres synlig - den skal op på bordet, siger regionsformand Bent Hansen. En undersøgelse fra Dansk Selskab for Patientsikkerhed og Trygfonden viser, at en fjerdel af patienterne på sygehusene ikke føler, at de får mulighed for at tale problemer og bekymringer igennem med en sygeplejerske eller læge. I undersøgelsen indgår også besvarelser fra læger og sygeplejersker, der selv har været patienter. - Det duer ikke, hvis det, vi gør, er rigtigt, men patienter og pårørende ikke ved, hvorfor det er gjort, og hvad der skal gøres bagefter. Nogle er gode til at lytte, kommunikere og inddrage patienterne, og andre er ikke så gode, siger Bent Hansen. Han siger, at der er fokus på produktion, og det er nogle steder gået for langt. Desuden mener han, at de økonomiske styringsmekanismer skal vendes, så der ikke tildeles penge efter mængde. - Det med at præmiere genindlæggelser er forkert. Der skal fokuseres på det hele mennesker og kommunikationen skal i centrum, siger Bent Hansen. Sundhedsminister Nick Hækkerup vil give 300 millioner kroner til kompetenceløft på hospitalerne, og det glæder regionsformanden. - Jeg synes, pengene skal bruges på videreuddannelse og kommunikation. Der skal fokus på helhed i behandlingen. Hvad skal der ske med patienten før, under og efter indlæggelse, og hvad skal patienten gøre sammen med personalet, for at indgrebet bliver godt, siger han.",Pia Dramshøj,Indland,2014-09-29T10:41:00+00:00,https://www.dr.dk/nyheder/indland/regionsformand-vi-skal-lytte-mere-til-patienterne,DR
FAKTA Sådan er de nye regler for adgang til statsborgerskab,En ny lov skulle gøre det lettere for unge med indvandrerbaggrund at få dansk statsborgerskab. Læs betingelserne her.,Betingelser Gruppen i tal,"Den 1. juli 2014 trådte nye regler i kraft, som gør det langt lettere for unge med indvandrerbaggrund, der er født og opvokset i Danmark, at få dansk statsborgerskab. De kan nu få statsborgerskab ved erklæring på Statsforvaltningen. Dermed slipper de for en stribe af de krav, som andre skal igennem for at få statsborgerskab - såsom indfødsretsprøven og krav til selvforsørgelse og danskkundskaber. For at få adgang til det lettere statsborgerskab - og dermed stemmeret til Folketinget og dansk pas - kræver det, at du opfylder følgende betingelser: De nye regler er en delvis tilbagevenden til reglerne, før VK-regeringen i 2004 afskaffede muligheden for at få statsborgerskab ved erklæring for alle andre end nordiske statsborgere. Før 2004 var reglerne dog lempeligere og gjaldt f.eks. for unge op til 23 år, og der var ikke krav om, at man skulle løses fra sit statsborgerskab i oprindelseslandet. Man kunne altså have dobbelt statsborgerskab. Mere end hver femte af de unge i alderen 15 til 18 år, som er født i Danmark af indvandrerforældre, har udenlandsk statsborgerskab. Der er cirka 4.500 unge mennesker i målgruppen for den nye lov - altså i alderen 15-18 år - født i Danmark og med udenlandsk statsborgerskab. Omkring 1.500 af dem har tyrkisk oprindelse. Kilde: Statsforvaltningen, Justitsministeriet, Nyidanmark.dk, Ft.dk og Danmarks Statistik. Hvis du har oplevet problemer med at få statsborgerskab efter de nye regler, så hører DR Nyheder gerne fra dig. Skriv til afh@dr.dk eller lgt@dr.dk.",Marie Rask Glerup- Astrid Fischer & Line Gertsen,Indland,2014-09-04T12:48:00+00:00,https://www.dr.dk/nyheder/indland/fakta-saadan-er-de-nye-regler-adgang-til-statsborgerskab,DR
Sygehuspersonale skal tale klart og forståeligt,På Sygehus Lillebælt kommer de ansatte på kursus for at lære at tale mere klart med patienter og pårørende.,"De fleste synes, de bliver bedre til at tale forståeligt Gode værktøjer til at tackle patientsamtaler","Læger, sygeplejersker og andre sygehusansatte skal være bedre til at snakke med patienterne. På Sygehus Lillebælt er man i gang med projektet ""Klar tale med patienterne"" - og resultaterne er indtil videre gode. De foreløbige resultater viser, at cirka 70 procent af de ansatte oplever, at de bliver bedre til at kommunikere, fortæller professor ved Syddansk Universitet, Jette Ammentorp, der er leder af projektet: - De meldinger, vi får ude fra afdelingerne, er, at det kræver en stor indsats, men de oplever også, at det er et meget brugbart kursus, siger Jette Ammentorp. På kurset bliver der uddannet en håndfuld ansatte fra alle de afdelinger på Sygehus Lillebælt, der er i kontakt med patienter - lige fra sygeplejersker til portører. Efterfølgende kan de så undervise deres egne kolleger. Overlæge Jens Knudsen fra Anæstesiafdelingen på Kolding Sygehus er en af dem, der har været på kursus. - Jeg er blevet bedre til en del af det, og der er nogle ting, jeg har fundet ud af, jeg ikke var særlig god til, som jeg så kan begynde at arbejde med, siger han. Jens Knudsen er glad for at have fået nogle værktøjer til at tackle patientsamtaler: - Det er ikke sådan en hård færdighed som at operere eller bedøve, men det er sådan en menneskelig færdighed, som man kan bruge i sit daglige virke.  ",Pernille Keller Sand og Jesper Bak,Trekantområdet,2014-09-25T08:06:00+00:00,https://www.dr.dk/nyheder/regionale/trekanten/sygehuspersonale-skal-tale-klart-og-forstaaeligt,DR
Læger uden Grænser om ebola-indsats: Vesten glemmer Afrika,"Vesten fokuserer for meget på at holde smitten ude af Europa i stedet for at bekæmpe den, hvor den er, mener Læger uden Grænser.",- Europa koncentreret om at holde udbrud på afstand Kan smitte 20.000,"Danmark og de vestlige lande fokuserer for meget på at holde den frygtede ebola-sygdom væk fra vores grænser - og gør ikke nok for at bekæmpe sygdommen. Det mener Læger uden Grænser, der har sendt et brev til den danske udviklingsminister for at få Danmark til at bidrage i kampen mod sygdommen. - Vi opfordrer den danske regering til at hjælpe til med indsatsen for at bekæmpe ebola, der er ved at løbe ud af kontrol i Vestafrika, siger Michael Gylling Nielsen, direktør i Læger uden Grænser i Danmark til DR Nyheder. - Lige nu er det sådan, at de vestlige lande primært er koncentrerede om at holde smitten uden for Europa. Vi siger, at de ressourcer man har, skal man også bruge på at bekæmpe smitten, der hvor den er, siger Michael Gylling Nielsen. WHO har udsendt en handlingsplan, men Læger uden Grænser mener alligevel, at de nødt til at henvende sig selvstændigt til regeringen. - Der er ikke rigtig nogen, der har reageret på den her handlingsplan. Man har set og læst den, men der sker ikke noget, siger direktøren. Læger uden grænser opfordrer Danmark til at bidrage med mobile laboratorier eller nogle af de eksperter, Danmark har på området. - Men det kan også være noget så enkelt som beskyttelsesdragter til sundhedspersonalet. Det er sådan, at sundhedspersonalet flygter fra sygehusene, fordi der ikke er beskyttelsesdragter til dem, siger Michael Gylling Nielsen. Ved at løbe løbsk Læger Uden Grænser, som efter eget udsagn behandler to ud af tre ebolapatienter, beskriver udbruddet således i brevet: - Udbruddet er nu så slemt, at Læger uden Grænser opfordrer alle stater, der har et beredskab, som kan håndtere kemiske, biologiske, radiologiske og nukleare hændelser, til at involvere sig for at dæmme op for et ebola-udbrud, der er ved at løbe helt løbsk. Se brevet til ministeren her Det vestafrikanske udbrud har indtil videre kostet 1.900 mennesker livet siden marts. Udbruddet begyndte i december sidste år og spredte sig fra Guinea til blandt andet Liberia og Sierra Leone, hvor flere hundreder er døde. Udbruddet blev ikke opdaget før marts i år og har altså spredt sig med stor hastighed. Der er ligeledes et ebolaudbrud i DR Congo, der dog ikke har forbindelse til det første udbrud ifølge WHO. Ifølge Verdenssundhedsorganisation, WHO, kan 20.000 personer nå at blive smittet inden sygdommen er bremset indenfor de kommende 6 til 9 måneder. Derfor mener den danske direktør ikke, at man har reageret stærkt nok.",Sune Gudmann Christiani,Politik,2014-09-04T20:03:00+00:00,https://www.dr.dk/nyheder/politik/laeger-uden-graenser-om-ebola-indsats-vesten-glemmer-afrika,DR
BILLEDER Panda-trillinger får deres første syn på verden,,,,Morten Top,,2014-09-19 00:00:00,https://www.dr.dk/nyheder/billeder-panda-trillinger-faar-deres-foerste-syn-paa-verden,DR
Nato øver storcenterterror,"Efter en større terroraktion i Kenya sidste år, er der kommet fokus på at øve terrorsituationer i danske storcentre.",Øvelsen er hemmelig,"Næstved Storcenter blev i weekenden en del af Natos sikkerhedspolitik. For efter en gidseltagning i et storcenter i Nairobi i Kenya sidste efterår, hvor 67 mennesker blev dræbt, har Nato rettet deres bekymring mod forsvarsalliancens storcentre. Af samme grund var folk i Næstvedområdet søndag vidner til et voldsomt opbud af militær omkring Næstved Storcenter hvor en stor Natoøvelse løb af stablen. Ifølge kaptajn i Hæren Michael Andersen, der havde ansvaret for uddannelsesdivisionen, under øvelsen, trænende man blandt andet en situation med gidseltagninger. Men detaljerne i øvelsen er fortrolige. - Vi vil nødig give mulige terrorister gode kort på hånden, så de ved hvordan vi reagerer under terror, siger kaptajn Michael Andersen. Også Politiets Efterretningstjeneste tager truslen mod terror i butiksmiljøer alvorligt. I de sidste par år har efterretningstjenesten uddannet godt 700 butikschefer rundt om i landet til at spotte mulige terrorister i deres butikker.",Peter-Mikkel Pihl Rasmussen,Sjælland,2014-09-26T11:33:00+00:00,https://www.dr.dk/nyheder/regionale/sjaelland/nato-oever-storcenterterror,DR
To topchefer forlader Sundhedsstyrelsen efter kritik,"Forandringens vinde blæser i Sundhedsstyrelsen, som siger farvel til både direktør og tilsynschef.",Ny direktørstilling medfører fratrædelser Nedlægger embedslægerne,"Samtidig med at Sundhedsstyrelsen fremlægger en omfattende handlingsplan, som skal komme fejlbehandlinger til livs, forsvinder to af styrelsens ledende skikkelser. Tilsynschef Anne Mette Dons stopper nemlig i Sundhedsstyrelsen, og direktør Vagn Nielsens stilling bliver samtidig nedlagt. Det bekræfter Sundhedsstyrelsen overfor DR Nyheder. Anne Mette Dons' fratrædelse træder i kraft øjeblikkeligt - i hvert fald, hvis man skal tro det autosvar, der kommer tilbage fra den nu tidligere tilsynschefs arbejdsmail. - Tak for din mail. Jeg arbejder ikke længere i Sundhedsstyrelsen og du kan kontakte enheden på eft@sst.dk Såfremt du har brug for at komme i kontakt med mig, kan du finde mig på Linkedin, står der i e-mailen, da DR Nyheder forsøger at kontakte Anne Mette Dons. Ifølge administrerende direktør i Sundhedsstyrelsen Else Smith, er endnu en unavngiven enhedschef fratrådt som følge af de administrative omlægninger. Men der er altså ikke taler om fyringer, fortæller hun til DR Nyheder. - Der har ikke været fyret, men som afledt konsekvens af, at jeg ønsker at oprette en direktørstilling med fokus på tilsyn, der er blevet nedlagt en direktørstilling, siger hun og fortsætter: - Samtidig har jeg sammenlagt to enheder, og her har de to enhedschefer ønsket at fratræde. Både stillingen som tilsynsdirektør og enhedsleder vil nu blive slået op, oplyser hun.Handlingsplan udleveret til ministeren i dag Sundhedsminister Nick Hækkerup bad styrelsen om en handlingsplan, efter internationale eksperter i juni kom med skarp kritik af styrelsens tilsyn, efter en række svigt i tilsynet. Det gælder ikke mindst i sagerne om to psykiatere, som DR bragte frem sidste år. Psykiateren Arne Mejlhede fejldiagnosticerede og overmedicinerede i årevis patienter, uden at Sundhedsstyrelsen stoppede det. Og en vestjysk psykiater praktiserede i en årrække på trods af en alvorlig hjerneskade, før styrelsen fratog ham autorisationen. Som en del af handlingsplanen, vil Sundhedsstyrelsen nedlægge de tre embedslægeinstitutioner rundt i landet og i stedet skabe en central tilsynsenhed i København med regionale kontorer. Samtidig vil styrelsen vil flytte mere fokus over på at føre tilsyn med de områder, hvor man vurderer, der er størst risiko for patienterne. I dag er en stor del af tilsynsressourcerne bundet til faste opgaver med regelmæssige tilsyn på privathospitaler, plejehjem og hos plastikkirurger. I alt foreslår Sundhedsstyrelsen 25 nye indsatser fordelt på 9 områder for at sikre, at Sundhedsstyrelsen bliver bedre til at reagere, når der er fare for patienter.",Maya Nissen,Indland,2014-09-15T14:38:00+00:00,https://www.dr.dk/nyheder/indland/topchefer-forlader-sundhedsstyrelsen-efter-kritik,DR
Politiet ophæver afspærringer ved Christiansborg,"Området omkring Christiansborg er lørdag eftermiddag igen åbnet, oplyser Københavns Politi.",Tilkaldte sprængstofseksperter,"Københavns Politi har lørdag eftermiddag ophævet afspærringerne af gaderne omkring Christiansborg. Det oplyser politiet på Twitter. Endvidere skriver ordensmagten: - En bøn: Undlad at efterlade tasker, kufferter og lign. på offentlige efter fundet af en kuffert på slotspladsen ved Prins Jørgens Gård. Området har været afspærret i et par timer, da politiet var blevet gjort opmærksomme på en efterladt kuffert. Det medførte, at vejene omkring Christiansborg blev afspærret, og busruter blev omlagt. Politiet tilkaldte hærens sprængstofeksperter i enheden EOD, men man fandt således ikke noget mistænkeligt i kufferten.",Maja Lærke Maach,Indland,2014-09-13T13:13:00+00:00,https://www.dr.dk/nyheder/indland/politiet-ophaever-afspaerringer-ved-christiansborg,DR
Teenagere med søvnmangel: Vi spiller FIFA og ser film om natten,De unge mennesker sover alt for lidt. I stedet sidder de længe oppe og spiller computer.,Vi bliver bare ved og ved med at spille Vi drikker bare masser af kaffe Det går ind ad det ene øre,"Alt for mange af de unge sover alt alt for lidt. Det betyder, at flere af dem møder uoplagte frem i skolen. Forskning viser nemlig, at de unge teenagere sover en time for lidt hver nat. Og det billede kan fire unge drenge, der går i 2.G på Rybners Tekniske Gymnasium i Esbjerg, tale med om. - Jeg har sovet fire timer i nat. Fordi jeg ikke kunne sove, så har jeg spillet FIFA på min Playstation og set film det halve af natten, siger én af de unge drenge, Martin Kirkegaard, der dog har formået at møde op til time klokken otte. Klassekammeraten Nikolaj Høiland kender godt til det med at blive grebet af et spil. - Du kan jo godt finde på at sidde og spille sammen med nogle af dine venner, og så bliver man bare ved og ved, fordi det er så sjovt, og så bliver det til sent ud på natten, og så er man selvfølgelig træt næste dag, forklarer han. Thomas Hansen fortæller, at han ikke er specielt træt om morgenen, men han har også forskellige metoder til at holde trætheden på afstand. - Altså jeg er ikke træt, for jeg drikker bare en masse kaffe og energidrik, siger han, mens Morten Jeppesen bakker op: - Ja man kan godt sige, at det er kunstige virkemidler, der bruges. Men hvis det virker, og det er det, der skal til, så er det vel fint nok at bruge det. Man kan jo bare tage en lur, når man kommer hjem, siger han og tilføjer: - Man kan jo sove, når man bliver gammel. Det er direkte usundt, at eleverne sover for lidt, for det kan give indlæringsvanskeligheder, lyder det fra søvnforsker Allan Hvolby fra Børne- og Ungdomspsykiatrisk Afdeling i Esbjerg. Og eleverne er bekendte med, at det ikke er sundt at være oppe den halve nat. - Altså jeg har da hørt rygterne om det. Men jeg vælger at lade det gå ind ad det ene øre og ud af det andet, for man vil jo gerne være sammen med sine kammerater om natten, siger han.",Ulrik Bang-Mørch,Syd- og Sønderjylland,2014-09-12T08:31:00+00:00,https://www.dr.dk/nyheder/regionale/syd/teenagere-med-soevnmangel-vi-spiller-fifa-og-ser-film-om-natten,DR
BILLEDER Panda-trillinger får deres første syn på verden,,,,Morten Top,,2014-09-19 00:00:00,https://www.dr.dk/nyheder/billedserier/2014/09/19124159.htm?focusId=4172370,DR
Dankort kan igen bruges i hele landet,"Der var problemer med at betale med dankort og kreditkort i en times tid i eftermiddag, oplyser Nets.",Kan tage uge at finde årsag,"Cirka en time varede eftermiddagens dankort-problemer, men fejlen er nu rettet. Det oplyser Nets til DR. Fra klokken 13 var Nets ramt af driftsforstyrrelser. - Problemet blev løst klokken 14:15, og nu sidder vi og overvåger systemet, siger Ulrik Marschall, pressetalsmand ved Nets. Nets er ved at finde årsagen til fejlen, oplyser pressetalsmanden. - Det er en længere proces at gøre nøje rede for processen, der førte til fejlen, det kan tage nogle uger før vi får en afklaring, siger Ulrik Marschall.",Anne Diklev Pallesen/Camilla Rozenfeld,København,2014-09-30T12:15:00+00:00,https://www.dr.dk/nyheder/regionale/hovedstadsomraadet/dankort-kan-igen-bruges-i-hele-landet,DR
Ejere af udsatte huse kan blive sorteper,"Forsikringsselskaberne vil ikke blive ved med at dække skybrudsskader på udsatte huse, og regeringen vil heller ikke hjælpe.",De samme huse rammes igen og igen,"Boligejere med udsatte huse kan blive de store tabere, efter at forsikringsbranchen og regeringen er kommet på kollisionskurs i spørgsmålet om, hvordan ofre for skybrudsskader skal kompenseres økonomisk for de ofte meget dyre skader. Det skriver Jyllands-Posten. Landets forsikringsselskaber vil ikke blive ved med at betale, når de samme huse igen og igen rammes af skader i millionklassen, og de første boligejere har fået opsagt deres forsikringsdækning. - Selskaberne kan i dag udpege de huse, der får store skader, næsten hver gang det regner kraftigt. Dem kan de ikke blive ved med at skybrudsdække. En forsikring garderer kunden mod ukendte risici. Det er skybrudsskader ikke, når de samme huse har problemer hver gang, siger Torben Weiss Garne, underdirektør i brancheforeningen Forsikring & Pension. Ifølge forsikringsbranchen bør stormflodsordningen udvides til at hjælpe ofre for skybrud. I dag træder den til, når huse beskadiges efter stormflod. - Det er i stor udstrækning de samme huse, som rammes af skybrud og stormflod, og uanset årsagen til skaderne bør familierne få hjælp. Alle betaler jo til stormflodsordningen, siger Torben Weiss Garne. Det vil regeringen dog ikke være med til. Embedsmænd i erhvervs og vækstministeriet oplyser, at problemets omfang ikke er dokumenteret, og at stormflodsordningens rolle ikke er at forsikringsdække husejere, men at træde til ved katastrofer. /ritzau/",,Penge,2014-09-05T21:34:34+00:00,https://www.dr.dk/nyheder/penge/ejere-af-udsatte-huse-kan-blive-sorteper,DR
September slutter grå og våd,Næsten hele landet får en dag med regn og grå himmel. Nordjylland slipper dog for regntøj og paraply.,Vinden tager til,"Solen holder næsten helt fri i dag, denne sidste dag i september. Du står op til en grå himmel og får brug for regnjakken og paraplyen i det meste af landet. Meget af regnen kan falde som kraftige byger, siger DR Nyheders vejrvært Jesper Theilgaard: - Det er især den sydlige del af landet, som kan få  kraftig regn. Et sted slipper for regndråber og grå himmel. I Nordjylland vil der mest være tørvejr og også gode muligheder for at se solen. Prognosen viser, at der kan falde mellem fem og 15 millimeter regn i løbet af tirsdagen. Hos DMI kan du følge et regnvejr på deres hjemmeside. - Det er i formiddagstimerne, at solen vil titte frem i Vendsyssel, tilføjer Jesper Theilgaard. Årsdagen til dagens regn er, at et frontsystem trækker hen over den sydlige del af Danmark. Regnvejret vil først forsvinde i løbet af onsdag formiddag. Sidste septemberdag er lun med temperaturer mellem 12 og 17 grader. Vinden, der kommer fra øst, begynder svag og tager så til og bliver frisk.",Lene Koogi,Vejret,2014-09-30T04:50:00+00:00,https://www.dr.dk/nyheder/vejret/september-slutter-graa-og-vaad,DR
Ny skatteminister: Jeg vil gøre skat mere forståeligt for danskerne,Benny Engelbrecht (S) bliver tirsdag udnævnt som ny skatteminister. ,Ny rapport på vej,"Skoene er købt på tilbud, manden er hentet i Sønderjylland. Socialdemokraternes Benny Engelbrecht bliver tirsdag udnævnt til skatteminister, og han ved allerede nu, hvad han vil arbejde for. - Jeg skal være skatteminister for hele landet. En af mine vigtige opgaver bliver at gøre skat forståeligt for den almindelige borger, siger Benny Engelbrecht her få timer inden, at han skal en tur forbi kronprinsen og statsministeren til officiel udnævnelse. Især håber den nye minister, at den yngre generation vil lære skat lidt bedre at kende. - Mange unge har lidt svært ved at kommunikere med det offentlige, og det handler blandt andet om måden, vi kommunikerer på. Jeg tror, at jeg kan skabe en anden måde at gøre det på, siger Benny Engelbrecht. Benny Engelbrecht overtager skatteministerposten efter de radikales Morten Østergaard, som nu er politisk leder for Det Radikale Venstre og snart indenrigs- og økonomiminister. Allerede om få dage får den nye skatteminister en stor sag at se til. For her kommer en rapport om de skandaleramte ejendomsvurderinger. - Ejendomsvurderingerne er min førsteprioritet, min andenprioritet og min tredjeprioritet, siger Benny Engelbrecht. Sidste år kom det frem, at borgerne blandt andet har betalt op mod en milliard kroner for meget i ejendomsskat på grund af forkerte vurderinger.",Mette Mayli Albæk,Politik,2014-09-02T09:12:00+00:00,https://www.dr.dk/nyheder/politik/ny-skatteminister-jeg-vil-goere-skat-mere-forstaaeligt-danskerne,DR
Politiet beretter om fredeligt fodboldderby: Fem anholdt,Københavns Politi er meget tilfreds med afviklingen af kampen mellem Brøndby og FCK. Fem blev anholdt for mindre forseelser.,Politi tilfredse med afvikling Brøndbyfans er væk fra området Derbykampe præget af uroligheder,"Selvom optakten til det københavnske fodboldderby var præget af uroligheder mellem politi og brøndbyfans, så forløb stort set hele søndagen i god ro og orden. Det oplyser Københavns Politi til DR Nyheder. Politiet har i løbet af dagen anholdt i alt fem personer, der kan kædes direkte sammen med fodboldkampen mellem FC København og Brøndby i Telia Parken. Fem er anholdt for blandt andet hærværk mod et busskur ved Østerport Station, for at overtræde loven om euforiserende stoffer samt for overtrædelse af den såkaldte ordensbekendtgørelse. Ifølge Rasmus Bernt Skovsgaard, der er vicepolitiinspektør i Københavns Politi, så er man meget tilfreds med afviklingen af dagen. - Vores synlige tilstedeværelse ved og omkring supporterne og deres tilgang til det har gjort, at vi står med et ganske fornuftigt resultat søndag aften. Han fremhæver selv den dialogbaserede tilgang, hvor betente med hatte og gule veste forsøger at snakke fodboldfans til rette, har været en væsentlig årsag til, at dagen er forløbet så roligt. Søndag aften ved 20.30-tiden er Brøndbys fangrupperinger eskorteret sikkert væk fra Østerbro og Parken. Der er dog stadig en smule aktivitet omkring Københavns Hovedbanegård, hvor fans venter på tog til Fyn og Jylland, siger Rasmus Bernt Skovsgaard. Optakten til kampen var ellers fredag præget af en konfrontation mellem fangrupperinger med tilhørsforhold til Brøndby samt betjente fra Københavns Vestegns Politi. Politiet har beskyldt de mange fans for at presse betjentene op i en krog, så de var nødt til at løslade en række fans, der ellers var tilbageholdt. Omvendt har fangrupperingen 'Alpha' beskyldt politiet for at eskalere situationen unødigt, ligesom de mener, at politiet sigtede mod fodboldfans med deres tjenestepistoler. Fem anholdelser er væsentligt færre end til de seneste to kampe mellem FC København og Brøndby. 1. december 2013 blev 486 personer med tilknytning til FC København præventivt anholdt efter kampen. Efterfølgende har en lang række fans rejst krav om erstatning mod Københavns Vestegns Politi. En sag der fortsat verserer ved domstolene. I maj måned mødtes holdene også i Parken. Her røg fans i totterne på hinanden efter kampen. I alt blev 20 fans anholdt i forbindelse med den kamp. Dagens kamp endte i øvrigt med en smal hjemmesejr til FC København på 1-0.",Nicolas Stig nielsen,Indland,2014-09-21T18:59:00+00:00,https://www.dr.dk/nyheder/indland/politiet-beretter-om-fredeligt-fodboldderby-fem-anholdt,DR
Cuba sender 300 læger til ebola-lande,Antallet af døde under ebolaepidemi i Vestafrika er steget til 3.091 og Cuba har nu valgt at sende 300 læger til området.,Dødstal stiger konstant Første tilfælde i Guinea Alvorlige blødninger,"Der skal sendes yderligere 300 cubanske læger til de ebola-ramte lande i Vestafrika. I forvejen har Cuba besluttet at sende 162 cubanske læger og sygeplejersker afsted. De ankommer i begyndelsen af oktober efter at have gjort de sidste forberedelser på et hospital i Havana, der er kendt for sin ekspertise i behandling af tropesygdomme. Trods sin dårlige økonomi er Cuba berømt for at have et sundhedsvæsen af høj kvalitet efter latinamerikansk målestok. I alt er over 50.000 læger og sygeplejersker fra Cuba udsendt på hospitaler og klinikker i 66 lande rundt om i verden. Cubas oversøiske indsats er del af et ""medicinsk"" diplomati og en vigtig indtægtskilde for det kommunistiske styre. Antallet af døde under ebolaepidemien i Vestafrika er steget til mindst 3.091, mens antallet af registrerede mistænkte eller bekræftede tilfælde er opgjort til i alt 6.574, siger Verdenssundhedsorganistionen WHO. Liberia har registreret 1.830 dødsfald, hvilket er tre gange så mange som i både Guinea og Sierra Leone, som er de to næstmest ramte lande. Udbruddet af ebola, der begyndte i et afsides beliggende område af Guinea, har spredt sig til store dele af Liberia og Sierra Leone, og eksperter advarer om, at titusinder kan dø. WHO meddeler fredag aften, at Liberia har seks bekræftede dødsfald af sygdommen nær grænsen til Elfenbenskysten i et område, hvor der ikke tidligere har været ebola. Også distriktet Kindia i Guinea har meldt om et første tilfælde af sygdommen. I Nigeria og Senegal har der til gengæld ikke været nye tilfælde i de seneste to uger. USA's præsident, Barack Obama, har advaret om, at sygdommen kan føre til en humanitær katastrofe hen over hele regionen. - Vi gør ikke nok. Der er stadig et betydeligt misforhold mellem, hvor vi er, og hvor vi er nødt til at være i indsatsen mod ebola-udbruddet i Vestafrika, sagde den amerikanske præsident torsdag i FN's Generalforsamling. WHO vurderede tidligere på ugen, at antallet af smittede frem til november kan være nået op på 20.000. Amerikanske eksperter frygter, at mellem 550.000 og 1,4 millioner kan være blevet smittet til januar i Vestafrika, hvis der ikke gøres noget. Ebola medfører alvorlige blødninger. Smitten overføres gennem kontakt med blod og andre kropsvæsker. /ritzau/Reuters",,Udland,2014-09-26T20:45:00+00:00,https://www.dr.dk/nyheder/udland/cuba-sender-300-laeger-til-ebola-lande,DR
Tirsdag gennemførte Thorning regeringens syvende rokade,Benny Engelbrecht (S) er blevet udnævnt til Danmarks nye skatteminister i dag og Margrethe Vestager (R) har takket af. ,,"Endnu engang skal danskerne vænne sig til et nyt ministeransigt. I dag har økonomi- og indenrigsminister Margrethe Vestager (R) nemlig takket af og givet posten videre til Morten Østergaard. Hans job er tilgengæld gået til Benny Engelbrecht (S), som er ny skatteminister. Helle Thorning-Schmidts (S) præsenterede sin syvende regeringsrokade på Amalienborg her til formiddag, efter hun og de nyudnævnte ministre havde besøgt Kronprins Frederik.",Troels Trier,Politik,2014-09-02T08:33:00+00:00,https://www.dr.dk/nyheder/politik/tirsdag-gennemfoerte-thorning-regeringens-syvende-rokade,DR
BILLEDER Panda-trillinger får deres første syn på verden,,,,Carsten Thomsen,,2014-09-19 00:00:00,https://www.dr.dk/nyheder/billedserier/2014/09/19124159.htm?focusId=3400855,DR
Sygeplejeråd: Danske sygeplejersker bliver ikke smittet med ebola som i USA og Spanien,"De danske ebola-afdelinger har lært af udenlandske fejltagelser og fjernet risici for, at danske sygeplejersker bliver smittet, som det er sket i USA og Spanien.",Har gennemgået sikkerhed med Hvidovre Hospital Utryghed er farlig Sundhedsstyrelse: De bedste folk i landet,"En læge fra Læger Uden Grænser er lige nu indlagt på Hvidovre Hospital med mistanke om smitte med ebola. Lægen er indlagt på en særlig højisolationsafdeling og nogle af landets mest erfarne læger og sygeplejersker er sat til at pleje patienten. Indtil videre har de eneste personer, der er blevet smittet med ebola i vestlige lande, været sundhedspersonale. Lige nu er to sygeplejersker i USA og en i Spanien indlagt med ebola, efter de selv havde behandlet andre for samme sygdom. Og hos Dansk Sygeplejeråd er man opmærksom på, at netop sygeplejerskerne står i første række til at blive smittet. - Selvfølgelig er det alvorligt. Det er en situation, hvor man skal være forsigtig, omhyggelig og meget opmærksom på, hvad der kan ske, siger Dorte Steenberg, næstformand i Dansk Sygeplejeråd. Hvis det viser sig, at patienten rent faktisk har ebola, vil det være det første tilfælde af sygdommen herhjemme. - På den måde er det en ny situation, som vi ikke har stået overfor før, siger hun. Alligevel er Dorte Steenberg tryg ved, at sygeplejerskerne på Hvidovre Hospital modsat kollegerne i USA og Spanien kan passe en ebola-patient uden, at smitten kommer ud fra isolationsstuen. - Der er tale om en håndfuld af landets mest erfarne sygeplejersker, som har arbejdet med inflationsmedicin igennem mange år og som er vant til at håndtere risici i den størrelsesorden. Hun har selv været i kontakt med Hvidovre Hospital om de sikkerhedsprocedurer, der er indført for at sikre, at plejepersonalet ikke selv bliver smittet med ebola. - Jeg har talt med personalet på Hvidovre Hospital, og de har selv været i kontakt med Spanien og USA for at lære af de erfaringer, som de har gjort sig der, siger Dorte Steenberg og fortsætter: - Jeg kan forstå på vores amerikanske kolleger, at smitten derovre skyldes brud på sikkerhedsprocedurerne. Derfor tror jeg heller ikke, at noget lignende sker i Danmark. Se hvordan Hvidovre Hospital har forberedt sig på muligt ebola-tilfælde: Samtidig er de to afdelinger specielafdelinger indrettet til formålet og ikke bare almindelige sygehusafdelinger, som det har været tilfældet i USA og Spanien. Derudover er sygeplejerskerne beskyttet af det mest moderne udstyr, der findes. - Det beskyttelsesudstyr, de har til rådighed, er topkvalitet og personalet er trænet i at bruge det; tage det på og af og behandle patienten, mens de har det på, siger Annlize Troest. - Så vi er sikre på, at de ikke bringer smitten videre - hverken til personalet eller andre patienter."">http://mu.net.dr.dk/admin/programcard/get/?id=urn:dr:mu:programcard:53fb78926187a2113ce6725e Netop fordi de danske hospitaler har taget ved lære af de fejl, der er sket i Spanien og Texas, så ser Dorte Steenberg faren for sygeplejerskernes helbred komme et helt andet sted fra. - Det værste der kan ske er, at der bliver skabt en utryghed, der spreder sig til personalet, som skal arbejde med det her. Så er vi først ude og svømme, siger hun. - Derfor er det rigtig vigtigt, at personalet er tryg ved de procedurer, der er indført. Men jeg har som sagt talt med dem om det her, og jeg ved, at de er trygge ved situationen. Heller ikke sundhedsstyrelsen ser nogen grund til at frygte, at smitten fra ebola-patienter skulle sprede sig til sundhedspersonalet. Det er de simpelthen for dygtige til, lyder budskabet. - Jeg ved godt, der har været smitte i USA og Spanien til sundhedspersonale, men vi er sikre på, at vores infektionsmedicinske afdelinger er så veltrænede, at de er klar til det, siger Annlize Troest, overlæge i Sundhedsstyrelsen. Hun kalder de to infektionsafdelinger på henholdsvis Hvidovre Hospital og Skejby Sygehus for 'de to bedste infektionsafdelinger i landet', som har trænet til opgaver som denne i flere år. Samtidig er de to afdelinger specielafdelinger indrettet til formålet og ikke bare almindelige sygehusafdelinger, som det har været tilfældet i USA og Spanien. Derudover er sygeplejerskerne beskyttet af det mest moderne udstyr, der findes. - Det beskyttelsesudstyr, de har til rådighed, er topkvalitet og personalet er trænet i at bruge det; tage det på og af og behandle patienten, mens de har det på, siger Annlize Troest. - Så vi er sikre på, at de ikke bringer smitten videre - hverken til personalet eller andre patienter.",Karsten Østergaard Nielsen,Indland,2014-10-16T13:49:00+00:00,https://www.dr.dk/nyheder/indland/sygeplejeraad-danske-sygeplejersker-bliver-ikke-smittet-med-ebola-som-i-usa-og,DR
Flere sygeplejersker behandles for stress,Stort arbejdspres er med til at gøre det stressende at være sygeplejerske i Region Syddanmark,Større arbejdspres er en del af forklaringen Arbejdsdagen skal ændres Sygeplejerskerne skal lave mindre,"Der er tre gange så mange stressede sygeplejersker, som der var for ti år siden, det viser tal fra Odense Universitetshospital. Før årtusindskiftet fik hospitalet henvist ti sygeplejersker med stress hvert eneste år. Nu ligger tallet på omkring 30. Dét er bekymrende, lyder det fra Dansk Sygeplejeråd. - Det er uacceptabelt at blive syg af at gå på arbejde, siger John Christiansen, der er kredsformand for Dansk Sygeplejeråd i Region Syddanmark. Årsagen til at der bliver flere stressramte sygeplejersker, er dels en øget opmærksomhed på stress som sygdom, men samtidig et større arbejdspres, forklarer Karen Brask, der er ledende psykolog hos Arbejds- og Miljømedicinsk Klinik ved Odense Universitetshospital. - Samfundet stiller nogen meget høje krav i forhold til både faglige og personlige kvalifikationer, og hvis de så ikke har rammerne til handle indenfor det, så kan det resultere i stress, siger hun. Mindst halvdelen af de sygeplejersker, der bliver syge på jobbet, viser tegn på stress. Ifølge John Christiansen fra Dansk Sygeplejeråd er løsningen på problemet at ændre på den måde, en arbejdsdag er skruet sammen på. - Det handler om at tilrettelægge nogen arbejdsgange og en arbejdskultur, som man ikke bliver syg af, siger han. Det kan betyde, at der skal fjernes arbejdsopgaver fra sygeplejerskernes skuldre. - Vi skal kigge på at fjerne de ydelser, der ikke skaber væsentlige forbedringer for patienterne, siger Sundhedsdirektør i Region Syddanmark, Jens Elkjær, som håber, at udviklingen er vendt inden der er gået 10 år. Region Syddanmark anerkender, at det er en udfordring at begrænse antallet af stressede sygeplejersker. - Det er en af vores store udfordringer at forhindre stress, men det har også noget at gøre med de rammevilkår, der er for at drive et offentligt sundhedsvæsen, siger Jens Elkjær. Ud over sygeplejersker er også socialrådgivere og pædagoger særlig hårdt ramt af stress.",Asbjørn Andersen,Trekantområdet,2014-10-13T09:19:00+00:00,https://www.dr.dk/nyheder/regionale/trekanten/flere-sygeplejersker-behandles-stress,DR
Sygeplejersker overtager lægefunktioner,"Flere og kortere operationer. Det er gevinsten, når Aalborg Universitetshostital, som det første sted i verden, tilbyder sygeplejersker oplæring i robotkirurgi.",Første sted i verden Teamarbejde sikrer hurtig operation Robotoperation ved nyrekræft,"Sygeplejersker er begyndt at overtage funktioner, som tidligere blev varetaget af læger ved robot-operationer på Aalborg Universitetshospital. Det har sikret hurtigere operationer til gavn for de patienter, der bliver opereret med robotten, siger Johan Poulsen, der er specialeansvarlig overlæge i robotkirurgi. - Det er ikke urealistisk, at vi i fremtiden kan lave tre indgreb på en arbejdsdag, hvor vi tidligere kun kunne lave to, vurderer overlægen. Robotkirurgi, hvor lægen assisteres af en sygeplejerske i stedet for af en anden læge, har allerede forkortet operationslængden med en halv time til tre kvarter. De gode erfaringer har betydet, at Aalborg universitetshospital som det første sted i verden tilbyder oplæring af sygeplejersker i robotkirurgi. Foreløbig har der været sygeplejersker fra Holstebro, Norge og USA i oplæring i Aalborg, og til januar begynder der et nyt hold med kursister fra blandt andet Norge og Sverige. - Når kirurgen betjener robotarmen, står jeg med kikkertoperations-instrumenter og suger f.eks. blod væk, så kirurgen tydeligt kan se operationsstedet, siger robot-assisterende sygeplejerske Jane Petersson. Og projektet går præcis ud på at dreje sygeplejerskernes faglighed mere over mod det kirurgiske, slår den specialeansvarlige overlæge, Johan Poulsen, fast. I modsætning til yngre læger, som efter kort tid skal videre til nye jobfunktioner, så arbejder sygeplejerskerne typisk i årevis ved den samme funktion og opnår at bliver et tæt sammensvejset team med kirurgen. - Jo mere sammentømret sådan en hold bliver, jo hurtigere kan vi komme i gang om morgenen, og jo hurtigere foregår operationerne, siger kirurgen. Effektivt arbejde ved den kirurgiske robotarm betyder ligeledes fremover, at flere patienter med nyrekræft kan få en robot-operation med kikkerter i stdet for en gammeldags åben operation, siger overlægen.",Karin Mette Petersen og Christine Nørgaard,Nordjylland,2014-10-28T06:32:00+00:00,https://www.dr.dk/nyheder/regionale/nordjylland/sygeplejersker-overtager-laegefunktioner,DR
Sygeplejersker skal rykke ud til psykisk syge om aftenen,"Mennesker med angst, skizofreni og selvmordstanker skal hjælpes af sygeplejersker hjemme hos dem selv om aftenen.",Svært med psykiatrisk skadestue Tilbud til pårørende og kolleger Svært når dagslyset forsvinder,"Når mørket falder på, og stemmerne inde i hovedet gør det svært at falde i søvn, så skal hjælpen være tæt på. Landets fem regioner er på vej med akutteams, som bemandes med psykiatere og sygeplejersker, der kan køre hjem til psykisk syge og yde behandling her og nu. Frem til kl. 22 vil de fem regioners akutteams rykke ud, og frem til næste morgen kan man få rådgivning over telefonen. Centrene oprettes for 30 millioner kroner, som Sundhedsministeriet har bevilget. I Landsforeningen Sind har det længe været et stort ønske, at flere kan behandles i hjemmet i stedet for, at de skal opsøge en psykiatrisk skadestue. - Det kan være en overvindelse at skulle sidde i et venteværelse sammen med andre mennesker, der måske også er meget syge. Det er mindre belastende at blive behandlet i sit eget miljø, siger formand Knud Kristensen. Ifølge sundhedsminister Nick Hækkerup skal centrene også være et tilbud til pårørende og kolleger, der er tæt på psykisk syge. - Det kan være naboen i opgangen, der er dybt deprimeret og siger, hun vil begå selvmord, eller kollegaen på arbejdspladsen, som pludselig får en alvorlig krise, men ikke tør gå forbi en psykiatrisk skadestue, siger Nick Hækkerup. Idéen til akutteams stammer fra Psykiatrisk Center Frederiksberg i Region Hovedstaden, hvor sygeplejersker og socialrådgivere de seneste tre år indtil klokken 16 er kørt hjem til patienterne. Nu bliver det muligt at holde aftenåben, og det er vigtigt, fordi psykisk syge ofte har det særligt svært, når dagslyset forsvinder, siger psykiater og centerchef Kristen Kistrup. - I aftentimerne får mange det dårligere og føler sig mere ensomme. Det kan give stor ro, hvis der kommer en behandler forbi, inden man skal sove. Det kan ofte hjælpe patienterne igennem til næste morgen, siger Kristen Kistrup. Han siger desuden, at det med et akutteam er muligt at udskrive indlagte patienter tidligere, fordi de er sikret daglig hjælp i hjemmet. /ritzau/",,Indland,2014-10-04T07:38:00+00:00,https://www.dr.dk/nyheder/indland/sygeplejersker-skal-rykke-ud-til-psykisk-syge-om-aftenen,DR
Hospitalsdirektør: Vi er helt rolige ved at behandle ebola-mistanke,"Episoder i USA og Spanien, hvor sygeplejersker er blevet smittet med ebola, bekymrer ikke vicedirektøren på Hvidovre Hospital.",Udelukker først malaria Hospital tager forholdsregler Hospitalsdirektør i Texas undskylder,"Der er ingen grund til bekymring over udsigten til eventuelt at skulle behandle ebola i Danmark, for der er styr på sikkerhedsprocedurerne. Det slår vicedirektør på Hvidovre Hospital, Torben Mogensen, fast, efter ebola-mistanken endnu engang er brudt ud. I både Spanien og Texas, USA, er sygeplejersker selv blevet smittet med ebola, mens de behandlede andre ebola-ramte, men Torben Mogensen maner til besindighed. Hvidovre Hospital har nemlig øvet sine sikkerhedsprocedurer for nyligt. - Vi er relativt sikre på, at det, der er sket i både Spanien og i Texas, er, at man har brudt de sikkerhedsprocedurer, som vi har trænet - så vi er helt sikre ved vores sikkerhedsprocedurer, slår Torben Mogensen fast overfor DR Nyheder. Når Hvidovre Hospital modtager patienter, hvor der er mistanke om ebola, begynder en helt fast producere for, hvordan de skal behandles. - Først tager man en blodprøve for at udelukke malaria. Hvis det ikke er malaria, tager vi en blodprøve, som vi sender til Statens Serum Institut, fortæller Torben Mogensen og fortsætter: - Hvis prøven er negativ, så betragter vi det som 100 procent sikkert, man ikke har ebola. Hvidovre Hospital forventer at have et svar på prøven inden klokken 19.00 i aften. Indtil da bliver personen, der er en medarbejder fra Læger uden Grænser, behandlet nøjagtig ligesom, hvis vedkommende var smittet. - Man bliver isoleret, og personalet beskytter sig med isolationsdragte, således at der ikke er nogen risiko for vores personale, siger Torben Morgensen. Se hele interviewet med Torben Mogensen i videoen i toppen af artiklen. I USA er to amerikanske sygeplejersker, der passede ebola-patienten Thomas Eric Duncan, blevet smittet med ebola. Hospitalet i Dallas er siden blevet kritiseret af den største fagforening for sygeplejersker i USA for, at sygeplejerskerne angiveligt i flere dage arbejdede uden den rigtige beskyttelse og fik konstant besked på at ændre sikkerhedsrutinerne. I dag undskylder hospitalsdirektøren på Texas Health Presbyterian Hospital for de fejl, der er begået i sagen. - Trods vores bedste intentioner og et kvalificeret medicinsk hold blev der desværre begået fejl i vores indledende behandling af hr. Duncan (den første ebolapatient, red.). - Vi diagnosticerede ikke hans symptomer på ebola korrekt. Det er vi meget kede af, siger direktør Daniel Varga i en skriftlig udtalelse.",Nicolas Stig nielsen,Indland,2014-10-16T12:13:00+00:00,https://www.dr.dk/nyheder/indland/hospitalsdirektoer-vi-er-helt-rolige-ved-behandle-ebola-mistanke,DR
VIDEO Se forskellen på midtjydernes ebola-dragt og almindelig beskyttelse,"I Midtjylland skal læger og sygeplejersker i en såkaldt rumdragt, hvis en ebolapatient kommer ind. Se dragten her.",,"Mens det meste af sundhedspersonalet rundt i landet skal iklæde sig almindelige væskeafvisende kitler, handsker og visir, kryber de midtjyske læger og sygeplejersker ind i en såkaldt rumdragt, hvis de skal arbejde med en patient mistænkt for at være smittet med ebola. Hospitalsenhed Midt med sygehuse i Viborg, Skive og Silkeborg har nemlig valgt et ekstra trin højere oppe på sikkerhedsstigen i forhold til, hvad Sundhedsstyrelsen anbefaler. I videoen øverst på siden kan du se ledende overlæge ved Akutberedskabet ved Hospitalsenhed Midt, Larry Kristensen, demonstrere forskellen mellem de to måder at beskytte sig på.",Kasper Søby Jensen og Peter Krogh Andersen,Indland,2014-10-17T16:37:00+00:00,https://www.dr.dk/nyheder/indland/video-se-forskellen-paa-midtjydernes-ebola-dragt-og-almindelig-beskyttelse,DR
Stærk sovs og karantæne er amerikanernes nye våben mod ebola,Amerikanerne tager skrappe midler i brug for at undgå ebola i USA. I to stater betyder det karantæne til hjælpearbejdere. ,Sygeplejersker arbejdede uden rigtig beskyttelse 21 dages karantæne i New York Læger uden Grænser: Det er at gå for langt Kørte i taxa og metro inden indlæggelse,"Kan en flaske stærk pebersovs ruste de amerikanske læger og sygeplejersker bedre, når de behandler ebola-smittede? I staten Texas lyder svaret ja. Her øver det sundhedsfaglige personale sig på at være i samme lokale som en ebola-patient uden selv at blive smittet. Derfor er man begyndt at sprøjte dukker med tabascosovs, og hvis personalet mærker en svien på deres hud, så har de ikke været forsigtige nok og er blevet smittet, rapporterer amerikanske ABC News. Det var i Texas, at de første to ebola-tilfælde på amerikansk jord blev opdaget. Direktøren på Texas Health Presbyterian Hospital i Dallas har erkendt, at der skete fejl i behandlingen af den ene af patienterne. Det er kommet frem, at sygeplejerskerne i flere dage arbejdede uden den rigtige beskyttelse og fik konstant besked på at ændre sikkerhedsrutinerne. Texas-guvernøren Rick Perry har derfor besluttet at oprette to særlige enheder, hvor fremtidige ebola-patienter kan behandles. Træningen med tabasco i Texas er blot ét blandt flere nye initiativer, som amerikanerne på det seneste har taget for at undgå, at ebola spreder sig over hele landet. I forvejen er der indført lufthavnsscreeninger af rejsende fra Vestafrika i en række byer, og i staterne New York og New Jersey har guvernørerne, Andrew Cuomo og Chris Christie, nu besluttet at indføre 21 dages karantæne for alle læger og rejsende, der har behandlet ebola-patienter i Vestafrika. 21 dage er den længst-dokumenterede tidsperiode, før et ebola-tilfælde er brudt ud. Det drastiske tiltag i de to stater går meget længere, end hvad anbefalingerne lyder fra Det Hvide Hus. Her frygter man nu, at den ugelange karantæne vil afholde hjælpearbejdere fra at rejse til Vestafrika for at hjælpe de over 10.000 ebola-smittede. Og organisationen Læger Uden Grænser kalder det ifølge USA Today 'at gå for langt'. Så længe en person ikke har symptomer på ebola, smitter man ikke, og den almindelige tilværelse kan fortsætte, lyder det fra hjælpeorganisationen. Men et enkelt indført ebola-tilfælde i New York har fået de to politiske ledere i staterne på østkysten på andre tanker. - En frivillig ebola-karantæne er ikke nok. Det er en alt for alvorlig situation for folkesundheden, siger New Yorks guvernør, Andrew Cuomo, ifølge The New York Times. En mandlig læge blev torsdag isoleret på New Yorks Bellevue Hospital Center med ebola. Han var blevet smittet i Guinea, et af de tre hårdest ramte lande i Vestafrika. Hans tilstand betegnes som stabil. Ifølge New York Times fortæller lægens venner, at han er frisk nok til at tale i mobiltelefon og dyrke yoga på sin isolationsstue. Det er faldet mange amerikanere for brystet, at den smittede læge nåede at spise på restaurant, tage en taxa, køre med metro og nå andre gøremål, inden smitten blev opdaget. Indtil videre er tre af lægens nærmeste isoleret i karantæne for at stoppe en eventuel spredning. De nærmere detaljer omkring karantænen er stadig uklare. Eksempelvis står det hverken klart, hvordan myndighederne vil få rejsende i karantæne, eller hvor de skal opholde sig i de 21 dage. Ligesom de lokale myndigheder mangler at finde ud af, hvad de vil gøre med passagerer, som rejser til staternes lufthavne, uden at de bor i New York eller New Jersey. Første gang, amerikanerne for alvor fik den farlige virus tæt på, var i juli måned, da to amerikanske hjælpearbejdere blev fløjet fra Afrika og hjem til USA for at få behandling. Begge er i dag helbredt. Senest er den amerikanske sygeplejerske Nina Pham erklæret fri for ebolasmitte i USA. Få timer efter stod hun ansigt til ansigt med USA's præsident Barack Obama. Pham var den første, der blev smittet i USA efter at have taget sig af en ebola-patient fra Liberia. Han døde på hospitalet i Dallas og er den eneste ebola-patient, der har mistet livet på amerikansk grund. I alt er der konstateret fire tilfælde af ebola i USA. BILLEDER Danske lufthavne og hospitaler forbereder sig på ebola-patienter.",Maja Lærke Maach,Udland,2014-10-25T13:45:00+00:00,https://www.dr.dk/nyheder/udland/staerk-sovs-og-karantaene-er-amerikanernes-nye-vaaben-mod-ebola,DR
"Professor: Tænk nyt, hvis der skal sundhedspersonale til Afrika","Hvis Danmark skal sende læger og sygeplejersker til Afrika for at bekæmpe ebola-epidemien, kan en ny lynuddannelse være vejen frem, mener Aarhus-professor.",Lav en særlig uddannelse En svær beslutning for den enkelte,"Der skal tænkes utraditionelt, hvis Danmark skal sende mere sundhedspersonale til Vestafrika for at bekæmpe ebola-epidemien. Det siger professor Lars Østergaard fra Aarhus Universitetshospital til regeringens forslag om at sende 25 læger og sygeplejersker til ebola-områderne. - De cirka 20 læger og 60 sygeplejersker, vi har, er jo allerede travlt optaget med at passe vores mange patienter. Patienter, der fejler alt mulig andet end ebola, siger han. Lars Østergaard er leder af Infektionsmedicinsk Afdeling på Aarhus Universitetshospital. Det er hans afdeling og den tilsvarende afdeling på hospitalet i Hvidovre, der skal levere personalet til en større danske ebola-indsats, fordi det er her, man har ekspertisen. Lars Østergaard mener, det kan være svært at undvære så meget fagpersonale i hverdagen, og derfor skal man tænke anderledes. - Man kunne lave en uddannelse, så læger og sygeplejersker fra andre specialer, der har interesse i at hjælpe i Afrika, kunne sendes af sted,  siger han. En uddannelse kan gennemføres i løbet af nogle få uger, men beslutningen kan være svær at tage: - Der er mange, der har brug for at drøfte en sådan udsendelse grundigt med deres familie, og så skal det jo også passe ind i deres øvrige arbejdssituation. Det er ikke en opgave, man bare uden videre siger ja til, mener Lars Østergaard.  ",Gitte Hansen og Asger Rosenberg,Østjylland,2014-10-23T08:33:00+00:00,https://www.dr.dk/nyheder/regionale/oestjylland/professor-taenk-nyt-hvis-der-skal-sundhedspersonale-til-afrika,DR
Lægers troværdighed lider endnu engang et knæk,Journalister og bilforhandlere er stadig i bund på den årlige troværdighedsmåling. Kun overgået af politikere.,Tendensen er faldende tillid Se og Hør gav ridser i lakken,"En gang var lægens ord lov. Men sådan er det ikke længere. Historierne om fejlbehandlinger, balladen om akuttelefonen 1813 og misbrug af forskningsmidler tærer på danskernes tillid til lægestanden. Den årlige troværdighedsmåling fra Radius Kommunikation, der måler danskernes tillid til 20 forskellige faggrupper, viser, at lægernes troværdighed er faldet de seneste tre år. De mindst troværdige faggrupper er stadig journalister, bilforhandlere og politikere. Lægerne ligger fortsat i den pæne ende af barometeret og bliver kun overgået af sygeplejersker og dommere, men alligevel er der tale om et markant fald i troværdigheden, siger Nicolaj Taudorf Andersen, seniorpartner i Radius Kommunikation. - Ser man på udviklingen over de seneste tre år, er der en tydelig tendens til, at danskernes tillid til lægerne falder. Vi har de seneste år været vidne til en række uheldige sager i lægeverdenen, der har givet lægernes image ridser i lakken, siger han. Politikerne får den laveste troværdighedsscore nogensinde og sætter dermed ny bundrekord for de seks år, som undersøgelsen har kørt. Journalisterne har derimod taget et lille hop opad i forhold til seneste måling. I kølvandet på Se og Hør-skandalen i foråret lavede virksomheden en ekstraordinær måling af journalisternes troværdighed, der viste et betydeligt dyk.¨ Men nu er journalisternes troværdighed oppe på stort set samme niveau som før afdækningen af overvågningsskandalen. - Det viser, at troværdighed på samme tid er en plastisk og stabil størrelse. Massiv negativ mediedækning af en given branche kan lynhurtigt farve vores opfattelse af faggruppen på kort sigt, men giver ikke nødvendigvis varige mén på langt sigt, siger han. /ritzau/",,Indland,2014-10-11T10:27:00+00:00,https://www.dr.dk/nyheder/indland/laegers-trovaerdighed-lider-endnu-engang-et-knaek,DR
Amerikansk tv-fotograf er erklæret ebolafri,"Ashoka Mukpo blev smittet på en reportage om ebola i Liberia, men han er efter tre ugers sygdom nu rask igen.",Føler sig velsignet Sygeplejerske også i bedring,"En fotograf, der i forbindelse med sit arbejde for den amerikanske tv-station NBC blev smittet med ebola i Liberia, er blevet erklæret rask. Det oplyser hospitalet i den amerikanske delstat Nebraska, hvor han har modtaget behandling, skriver tv-stationen på Twitter. Ashoka Mukpo, som den 33-årige fotograf hedder, blev indlagt på hospitalet 6. oktober, efter at han var blevet fløjet hjem fra Afrika. Han er en ud af otte amerikanere, der er blevet smittet med ebola under det nuværende udbrud. Samtidig er han den anden patient, der med succes er blevet behandlet og kureret for ebola på Nebraska Medical Center. - Har lige fået mine svar. Tre dage i træk var de (testresultaterne, red.) negative. Ebolafri og føler mig velsignet. Jeg kæmpede og vandt med masser af hjælp. Fantastisk følelse, skriver Ashoka Mukpo på Twitter. - At vide, at der ikke længere er virus i mit blod, er en stor lettelse. Jeg er så heldig. Ville ønske, at alle andre smittede kunne mærke denne følelse, fortsætter han. Mukpo har arbejdet som freelancer i Liberia i tre år og var hyret af NBC til at arbejde for stationens sundhedsredaktør og -korrespondent, der var i Liberia for at rapportere om sygdommens udbredelse og konsekvenser. Ebola-udbruddet har indtil videre kostet mindst 4500 personer livet i Vestafrika i år, og det frygtes, at antallet af tilfælde vil stige eksponentielt året ud, hvilket har skabt frygt for en global epidemi. Samtidig med nyheden om Ashoka Mukpo er der også gode nyheder for en anden ebola-ramt amerikaner. Tilstanden hos den første af to smittede sygeplejersker, der var med til at behandle den liberiske mand Thomas Eric Duncan på et hospital i Dallas, beskrives nu som ""god"" af de amerikanske sundhedsmyndigheder, hvilket er en opgradering i forhold til tirsdag. /ritzau/",,Udland,2014-10-22T04:10:38+00:00,https://www.dr.dk/nyheder/udland/amerikansk-tv-fotograf-er-erklaeret-ebolafri,DR
Kommuner mangler akut boliger til stigende strøm af flygtninge,"Kommunerne er løbet tør for boliger til de tusindvis af flygtninge, der kommer til landet i år. Derfor vil KL nu have regeringen til at ændre reglerne, så andre boligtyper kan inddrages til flygtninge.",Systemet kollapser under flygtningeboom Regler forhindrer brug af ledige boliger Flygtninge kan ende i pavilloner Regeringen klar til at hjælpe,"Den flygtningestrøm, som Danmark oplever i år, presser nu landets kommuner. Flere steder er kommunerne løbet tør for boliger til de mange, der får asyl og skal integreres i det danske samfund. - Vi har en situation, hvor der i mange kommuner ikke er flere ledige boliger. Det er en kæmpe udfordring, siger Martin Damm (V), formand for KL. Med udsigt til op til 20.000 nye flygtninge bare i år, kalder han på regeringens hjælp til at løse problemerne. Der findes i forvejen et system til at fordele flygtninge mellem landets kommuner, så hver kommune modtager et antal, der hænger sammen med kommunens størrelse. Samtidig kompenseres kommunerne økonomisk for hver flygtning, de modtager. Men når antallet af flygtninge stiger så voldsomt, som det er gjort i år, kollapser systemet, fortæller Martin Damm. - Det tal, vi hører nu, er 20.000. Hvis de skal ud i kommunerne, så mangler der boliger, og der er et hav af udfordringer. Og den økonomi, vi har stillet til rådighed, rækker slet ikke til at løfte den opgave, siger han. - Vores vurdering er, at der er tale om en helt ekstraordinær situation, og det er vi nødt til at drøfte med regeringen nu. Frustrationen hos KL går særligt på, at en række regler og love gør, at kommunerne ikke kan indkvartere flygtninge i alle de ledige boliger, der er i kommunen. - Der skal skaffes rigtig mange boliger, og det kan vi ikke gøre i de eksisterende kanaler. Der skal laves om på de regler, vi har nu, for at det her kan lade sig gøre, siger Martin Damm. Han nævner selv reglerne for lejeboliger, som et sted, hvor reglerne skal ændres. - Hvis en kommune indgår et lejemål i dag, så skal de deponere svarende til hele bygningens værdi. Det gør, at man ikke kan indgå lejemål, og det kan være en bestemmelse, man er nødt til at give dispensation for. Han afviser ikke, at kommunerne skal ud og tænke i midlertidlige løsninger á la pavillonbyer - lidt som man så under det store flygtningeboom fra Bosnien i midt-90'erne. - Jeg afviser ingenting, for jeg tror, vi får brug for alle boliger, der er disponible i Danmark til denne her opgave. Og det kan vi ikke have regler, der forhindrer, siger Martin Damm. Hos regeringen afviser man ikke at hjælpe kommunerne med at finde nye måder at indkvartere de mange flygtninge. - Vi forstår godt, at det her er en udfordring for kommunerne, for det går rigtigt stærkt lige i øjeblikket. Og det er jo ikke 20.000 flygtninge, der er fordelt jævnt over året. De er især kommet efter sommeren, siger Marlene Borst Hansen, udlændingeordfører for de Radikale. Hun er åben overfor, at kommunerne kaster sig over anderledes boligformer som for eksempel pavilloner for at kunne klare det massive pres af flygtninge, der skal indkvarteres. - Vi er allerede pressede og bruger alt, hvad vi har af nedlagte kaserner, skoler og plejehjem til at indkvartere de her folk på, siger Marlene Borst Hansen. - Så det kan godt være, at det er der, vi skal hen. Vi er udfordret i denne situation, den er ganske særlig. Derfor er vi også åbne over for at tage diskussionen med kommunerne. Også Socialdemokraternes udlændingeordfører, Mette Reissmann, er klar til at diskutere flygtningestrømmen, og hvordan man fra regeringens side kan hjælpe med at løfte kommunernes byrde. - Der har været situationer, hvor flygtninge har været nødt til at bo på campingpladser og i hytter. Og det er klart, at det er uholdbart i længden. Flygtninge skal bo under ordnede forhold. Så vi må se på, hvordan løsningerne kommer frem under drøftelserne, siger hun.",Karsten Østergaard Nielsen,Indland,2014-10-24T08:19:00+00:00,https://www.dr.dk/nyheder/indland/kommuner-mangler-akut-boliger-til-stigende-stroem-af-flygtninge,DR
Ny undersøgelse: Overmedicinering skyld i dødsfald blandt stofmisbrugere,Høje doser af metadon og stærk smertestillende medicin var skyld i 805 dødsfald blandt stofmisbrugere. Det viser en ny undersøgelse.,805 døde stofmisbrugere Psykisk sygdom og stoffer Kommuner har ansvaret,"Danmark er blandt de lande i Europa, hvor flest stofmisbrugere hvert år mister livet. Det er ikke godt nok, mener Jann Sjursen, formand for Rådet for Socialt Udsatte. - Det drejer sig om mennesker, som du og jeg, så et hvert liv der går tabt på den konto, det er et liv for meget, siger han til DR Nyheder. Men hvorfor er det sådan, og hvordan forebygger man dødsfaldene? Det giver en undersøgelse, iværksat af regeringen, en række svar på. Undersøgelsen bygger på tal fra 2008 til 2011 i Københavns, Aarhus og Odense Kommune og kigger på alle forgiftningsdødsfald og andre narkorelaterede dødsfald. Ifølge undersøgelsen, der blev udarbejdet af et norsk forskningsinstitut, døde 805 stofmisbrugere af forgiftning mellem 2008 og 2011. Af dem fandt 230 af dødsfaldene sted i de tre kommuner. Et af de helt store problemer i forhold til dødsfald blandt stofmisbrugere er blandt andet høje doser af metadon. Det fortæller sundhedsordfører for Radikale Venstre, Marlene Borst Hansen. - Rigtig mange af dem som dør, får stort set alle sammen metadon. Derudover så får de meget meget stærk smertestillende mange af dem. Hun peger på, at man skal blive bedre til at koordinere den medicinske behandling. - Når lægen udskriver stærk smertestillende, så skal han altså være helt sikker på, hvilken metadon-behandling den pågældende er på, for det er stærk overmedicinering, der ser ud til at have en meget stor dødsårsag. Undersøgelsen anbefaler blandt andet, at man øger kvaliteten i substitutionsbehandlingen, hvor man for eksempel bytter stofferne ud med metadon. Metadonen bør dog ifølge undersøgelsen i videre omfang erstattes af andre lægemidler som buprenorphin med naloxon. Selvom overmedicinering er et stort problem, så er der mange andre faktorer, man også skal tage højde for i behandlingen af stofmisbrugere. - Det er ikke kun et spørgsmål om medicin. Det er også et spørgsmål om stofmisbrugerens situation, hvilke andre problemer man slås med, hvilke sociale netværk man har og dobbelt-diagnose problematikker, siger Jann Sjursen og fortsætter. - Psykisk sygdom og stoffer er for eksempel en problematik, som vi bør tage meget bedre hånd om, end vi gør i dag. Man kan i undersøgelsen læse at ud af de 230 stofmisbrugere, der døde af forgiftning, havde 226 været i kontakt med det offentlige behandlingssystem, og 118 var indskrevet på et misbrugscenter. Derudover dør cirka halvdelen af misbrugerne i eget hjem. Derfor anbefales det, at kommunerne, der har haft ansvaret for behandlingen siden 2007, i højere grad tilbyder en opsøgende indsats. Også samarbejdet kommunerne i mellem skal blive bedre, siger Marlene Borst Hansen. - Nu skal kommunerne lære, at de også skal arbejde tværkommunalt, fordi en narkoman bor ikke bare i sin kommune, de flytter sig imellem kommunerne. Nogle gange får de metadon i den ene kommune, og bor i den anden. Derfor skal det tværkommunale samarbejde simpelthen blive bedre. I en mail til DR Nyheder skriver borgmester i Rødovre Kommune Erik Nielsen, der også er næstformand for KL, at kommunerne allerede arbejder meget på tværs af kommunegrænser. Han er heller ikke uenig med undersøgelsen i, at behandlingen skal koordineres. Det er dog ikke altid så ligetil. - Kommunerne er bestemt ikke er uenige i, at arbejdet skal koordineres, men den del af opgaven bliver ikke nemmere af, at der lægges op til, at man vil kunne bo i sin hjemkommune, modtage lægelig behandling i en anden kommune, mens den socialfaglige indsats kan ligge i en tredje kommune. Regeringen og Enhedslisten afsatte i 2013 to millioner kroner til undersøgelsen. Den er en del af regeringens sociale mål om, at antallet af narkorelaterede dødsfald skal reduceres med cirka 30 procent frem mod 2020 og fastholdes på et niveau på højst 200.",Kevin Ahrens Nielsen,Indland,2014-10-06T09:19:00+00:00,https://www.dr.dk/nyheder/indland/ny-undersoegelse-overmedicinering-skyld-i-doedsfald-blandt-stofmisbrugere,DR
Syriske flygtninge skaber arbejdspladser på Samsø,"De 200 syriske flygtninge, der kommer til Samsø i dag, giver blandt andet arbejde til lærere, pædagoger og sygeplejersker.",Asylcenteret svarer til en mellemstor virksomhed,"I dag åbner et nyt asylcenter på Samsø, der skal huse omkring 200 asylansøgere, og det skaber jobmuligheder for samsingerne. - Der er ni ledige jobs slået op og jeg regner med, at der kommer flere arbejdspladser til efterhånden som asylcenteret bliver fyldt op, síger afdelingschef i øens jobcenter, Jens Oustrup Jensen. Det er i første omgang pædagoger, lærere og sygeplejersker, der er brug for. Og det kan give jobs til arbejdsløse i de faggrupper på Samsø.   Asylcenter Samsø bliver etableret i et samarbejde mellem Udlændingestyrelsen, Røde Kors, Feriecenter Samsø og ejerne af de bygninger, der tidligere tilhørte Samsø Højskole. - Det nye asylcenter svarer til en mellemstor virksomhed på Samsø, så det er rigtig positivt for os, siger jobcenter-chefen.     Jens Oustrup Jensen glæder sig også over, at samsingerne på et borgermøde har givet udtryk for, at de ser frem til at modtage de syriske flygtninge på øen.",Villy Vestergaard,Østjylland,2014-10-09T08:25:00+00:00,https://www.dr.dk/nyheder/regionale/oestjylland/syriske-flygtninge-skaber-arbejdspladser-paa-samsoe,DR
Lægeformand håber på flere udsendte i ebola-kampen med forsvarets støtte,"Det danske forsvars ebola-planer vil få mere dansk sundhedspersonale til at bidrage i kampen mod ebola, vurderer formanden for Lægeforeningen.",Konkret plan tirsdag - Ebola er en global opgave,"Behovet for sundhedspersonale i Vestafrika er nu så stort, at det danske forsvar nu aktivt går ind i kampen for at bekæmpe den frygtede ebola-virus. Forsvaret vil yde støtte og sørge for sikkerheden, når danske læger og sygeplejersker er udsendt. Det er en strategi, der formentlig vil få flere til at melde sig i kampen mod ebola, vurderer Lægeforeningens formand, Mads Koch Hansen. - Forholdene har tidligere måske ikke været trygge nok til at få folk til at melde sig. Derfor håber jeg også, at man kan få flere folk til at melde sig nu, siger han til DR Nyheder. Det danske forsvar skal sammen med norske, britiske og amerikanske kolleger skabe sikkerhed omkring arbejdet med at bekæmpe sygdommen. Indtil videre er det småt med konkrete oplysninger om, hvordan det skal ske. Tirsdag klokken 11.00 mødes eksperter fra blandt andet Forsvarets Sundhedstjeneste for at drøfte en plan. Ifølge Mads Koch Hansen er det afgørende for at få sundhedspersonale til at melde sig, at forholdene er sikre. - Jeg tror faktisk, der er mange, der vil overveje det, hvis de kan se, de har en mulighed for at få beskyttelsesudstyr, og der er en evakueringsplan. Det danske bidrag er også nødvendigt, mener han. - Jeg ser hele situationen i Vestafrika som en global opgave. Alle lande der kan, de skal hjælpe. - Derfor er jeg glad for, at der også fra Danmark kommer et rigtig godt bidrag. Over 10.000 mennesker er indtil videre blevet smittet med ebola-virus i det vestlige Afrika - heriblandt 450 især lokale sundhedsmedarbejdere. Samtidig har foreløbig 17 mennesker bragt ebolasmitten med sig til Europa fra Vestafrika. I Danmark er der indtil videre ikke identificeret smittede, men i oktober var to personer uafhængigt af hinanden indlagt til observation for virusset på Hvidovre Hospital. Begge blev senere testet negative.",Nicolas Stig nielsen,Indland,2014-10-28T07:28:00+00:00,https://www.dr.dk/nyheder/indland/laegeformand-haaber-paa-flere-udsendte-i-ebola-kampen-med-forsvarets-stoette,DR
"Hvad sker der, hvis en dansker bliver smittet med ebola?","Et helt hold af læger og sundhedspersonale står klar til at inddæmme smitten, hvis en patient viser sig at have ebola, siger overlæge.",Ebola kan ikke sprede sig i Danmark Ingen grund til bekymring for befolkningen,"Om få timer ved vi, om en medarbejder fra Læger Uden Grænser er smittet med ebola. Hvis det er tilfældet, så sætter det danske sundhedsvæsen gang i en stor maskine, der skal inddæmme smittefaren til resten af samfundet så hurtigt som muligt. - Så vil der være læger fra Sundhedsstyrelsen, der kontakter alle de mennesker, som den ebola-syge har været i kontakt med efter patienten er blevet syg, siger overlæge i Sundhedsstyrelsen Annlize Troest. Hun kalder det kontaktopsporing, og det vigtigste formål med den massive indsats er at sikre, at ingen andre ebola-smittede personer får lov at gå ubehandlede rundt i samfundet. - Lægerne vil nøje forklare folk om de forholdssregler, der skal til for at sikre, at smitten ikke spredes, siger hun. Skulle én eller flere af de personer, der har været i kontakt med medarbejderen fra Læger Uden Grænser vise sig også at have fået ebola, starter processen forfra, og lægerne tager kontakt til den persons omgangskreds. - Men vi har et beredskab, der kan håndtere at inddæmme sygdommen, siger Annlize Troest. Faktisk er der stort set ingen risiko for, at ebola overhovedet spreder sig til det danske samfund, selv om det viser sig, at den indlagte person på Hvidovre Hospital rent faktisk er smittet med ebola. - Man bliver kun smittet med ebola, hvis man har været i kontakt med en, der har sygdommen, siger hun. Og du får det næppe heller, selv om du kender den person, der lige nu er indlagt på Hvidovre Hospital. For ebola smitter kun, når en patient har klare symptomer på sygdommen. Før det, er der ingen fare ved at omgås en person med smitten. - Selv der er det stadig langt fra sikkert, at man bliver smittet. Ebola smitter ikke ved normal social kontakt. Det smitter kun, hvis man har været i kontakt med kropsvæsker fra en, der har været syg, siger Annlize Troest. I det hele tager er der ingen grund til, at befolkningen skal være bange for at vågne med ebola-symptomer i morgen eller dagen efter. - Nej, det skal de ikke. Man mener, at smitten stammer fra flagermus fra Afrika. De flagermus har vi ikke, så sygdommen kan ikke få fodfæste her, siger hun. Samtidig er alle smittede indtil videre enten personer, der har været i Vestafrika, eller personer, der har behandlet de patienter på sygehuse i Vesten. Altså kun mennesker, der har været i direkte kontakt med ebola-smittede. - Så der er ingen grund til at være bekymret for den danske befolkning, siger hun.",Karsten Østergaard Nielsen,Indland,2014-10-16T15:03:00+00:00,https://www.dr.dk/nyheder/indland/hvad-sker-der-hvis-en-dansker-bliver-smittet-med-ebola,DR
Hvad svarer man når barnet spørger: Dør du mor?,"SF vil have lovkrav om, at sundhedspersonale hjælper alvorligt syge forældre med at inddrage deres børn. Det er der i resten af Norden.",Det værste er at skåne børn,"Når mor får brystkræft, eller far får lungekræft, glemmer læger og sygeplejersker ofte, at der også er nogle skræmte børn. Kun 3 ud af 10 børn med alvorligt syge forældre oplever, at sundhedspersonalet spørger dem om, hvordan de har det, viser en undersøgelse fra Egmontfonden. I Norge, Sverige og Finland er det lovpligtigt, at læger og sygeplejersker noterer i journalen, om patienten har børn og om de kender til forældrenes sygdom. Og så skal sundhedspersonalet også tale med barnet om det. Ansvar skal ligge et stedI Danmark er der ingen lov på området, kun Sundhedhedsstyrelsens anbefalinger fra 2012, og det er ikke nok. Både SF og Preben Engelbrekt, direktør i rådgivningscentret Børn, Unge og Sorg, mener, at ansvaret for børnene skal ligge et sted. SF's sundheds- og psykiatriordfører Özlem Cekic tager et forslag med til finanslovsforhandlingerne om at afsætte penge til undervisning af sundhedspersonalet i, hvordan de kan hjælpe børn og unge med fysisk og psykisk syge forældre. - Børn skal specifikt nævnes som pårørendegruppe, og de skal have samtaler og den nødvendige hjælpe, siger hun. Hvad siger man til børneneI Norge er der afsat 15 millioner kroner til formålet, og Özlem Cekic håber, at et lignende beløb kan afsættes her i landet. 44.000 børn under 17 år havde sidste år en alvorligt syg mor eller far, viser en opgørelse fra Danmarks Statistik. I Børn, Unge og Sorg har man opgjort, at det drejer sig om 88.000 under 28 år, og at 47.000 børn og unge desuden lever med en alvorligt syg søster eller bror. Preben Engelbrekt fra Børn, Unge og Sorg mener, at personalet skal hjælpe og støtte forældrene i, hvad de skal sige til børnene, når de kommer hjem efter at have fået en diagnose. En kompliceret sorg- Forældrene skal rådgives om, hvorvidt de skal tale med børnene samlet eller hver for sig, og hvad de skal svare, når Benjamin på otte år siger: Dør du, mor?, siger han. - 7 af 10 børn og unge kommer først til os, når far eller mor er død, og så er det ofte en kompliceret sorg, fordi der i hjemmet ikke har været talt om sygdommen, og ting ikke har været gjort og sagt, mens tid var, siger Preben Engelbrekt.  Han siger, at det værste man kan gøre er at skåne børnene, fordi børnene mærker, at forældrene bliver anderledes, og så får mange fantasier og skyldfølelse. - På den anden side skal børn og unge ikke overinvolveres. De skal for eksempel ikke med til lægesamtaler, hvor diagnosen stilles, og en forældre bryder sammen.",Pia Dramshøj,Indland,2014-10-31T08:44:00+00:00,https://www.dr.dk/nyheder/indland/hvad-svarer-man-naar-barnet-spoerger-doer-du-mor,DR
VIDEO Hjemløs mindet med fakkeloptog: Det er en ulykkelig situation,"Onsdag aften var flere mennesker samlet ved Amagerbro Station for at mindes den 33-årige hjemløse mand, der mandag eftermiddag afgik ved døden.",,"Mandag eftermiddag døde en hjemløs mand ved Amagerbro Station i København, efter at der tre gange var blevet ringet 112. Onsdag aften dannede så netop Amagerbro Station ramme om blomsterlægning og fakkeloptog fra stationen til Christiansborg. - Jeg kan ikke bare blive hjemme. Jeg bliver nødt til at deltage, fordi en mand har mistet livet, fortæller Toparanak Nyskov Bertelsen, der var mødt op for at mindes den afdøde hjemløse mand. - Det er en ulykkelig situation, og for mig er det et tegn på ligegyldighed i samfundet, siger Michael Dantzer Sørensen, der ligeledes deltog i fakkeloptoget. Den 33-årige hjemløse mand blev desuden mindet med et minuts stilhed. Kom med på fakkeloptoget for den hjemløse mand, der døde mandag, hvor der gik 26 minutter fra første 112-opkald, til der kom en ambulance, i videoen i toppen af artiklen.",René Just Poulsen og Henrik Søren Hansen,Indland,2014-10-08T19:46:00+00:00,https://www.dr.dk/nyheder/indland/video-hjemloes-mindet-med-fakkeloptog-det-er-en-ulykkelig-situation,DR
BILLEDER Når Halloween fejres på et surfbræt,,,,Carsten Thomsen,,,https://www.dr.dk/Nyheder/Billedserier/2014/10/26141431.htm?focusId=4187298,DR
Mange børn dræbt af bomber på Assad-skole,To bomber i den Assad-kontrollerede by Homs koster mindst 22 mennesker livet. 10 af dem var børn.,Børn et mål Ni kurdere halshugget,"To bomber i den Assad-kontrollerede by Homs koster mindst 22 mennesker livet. 10 af dem var børn. Der er absolut ingen tegn på forsoning i den syriske borgerkrig, der fortsætter på fjerde år og har kostet mere end 200.000 menneskeliv. Onsdag detonerede to bomber ved en skole i Homs - en by kontrolleret af præsident Bashar al-Assads sikkerhedsstyrker og beboet af alawitter. Mindst 22 mennesker har mistet livet - heraf 10 børn. Yderligere 56 blev alvorligt såret. Det skriver nyhedsbureauet Associated Press. Det dobbelte bombeangreb blev efter alt at dømme udført af en selvmordsbomber. Ingen har endnu taget ansvaret for angrebet. Børn er ofte ofre i den syriske borgerkrig, men denne gang ligner det, at de var et decideret mål for selvmordsbomberen. Begge sider i konflikten har udført forfærdelige angreb på civile. Mest kendt er giftgasangrebet uden for hovedstaden Damaskus i august sidste år, som Assad er blevet beskyldt af både oprørere og Vesten for at være ansvarlig for. I maj bombede præsidentens styrker også en bygning i Aleppo, hvor der opholdt sig masser af skolebørn. 10 af dem blev dræbt. Ifølge AP fortsatte de hårde kampe mellem Islamisk Stat og kurdiske styrker ved den syrisk-tyrkiske grænse i dag. Her lykkedes det Islamisk Stat at tage ni kurdere til fange, tre af dem kvinder. De blev alle halshugget.",Theis Lange Olsen,Udland,2014-10-01T19:20:00+00:00,https://www.dr.dk/nyheder/udland/mange-boern-draebt-af-bomber-paa-assad-skole?rss=true,DR
Forsvarer regner kun med 10 måneders afsoning til Pistorius,"Oscar Pistorius modtog i dag en straf på fem års fængsel for at have skudt og dræbt sin kæreste Reeva Steenkamp, men kan komme til at afsone langt mindre.",Mulighed for at anke Offerets familie er tilfreds Har indrømmet det var ham,"Atletikstjernen Oscar Pistorius skal fem år i fængsel for sin dom for uagtsomt manddrab på sin kæreste Reeva Steenkamp i februar sidste år. Det står klart, efter at han i dag modtog sin straf i en fyldt retssal i Pretoria i Sydafrika. Men hvor meget af de fem års fængsel, Oscar Pistorius rent faktisk skal tilbringe i fængslet, før han kan komme i husarrest, er der tvivl om. Mens forsvaret mener, at han skal sidde en sjettedel af sin dom, altså 10 måneder, så mener anklageren, at det er det dobbelte, 20 måneder. Statsanklageren Gerrie Nel havde inden domsafsigelsen krævet en straf på mindst 10 år. På trods af, at det kun blev til fem års fængsel til Oscar Pistorius, har anklagemyndigheden stadig ikke besluttet sig for, om den vil anke dommen. Det fortæller talsmanden for den sydafrikanske anklagemyndighed Nathi Mncube ifølge The Guardian. Retssagen mod den 27-årige sydafrikaner har varet over et halvt år og er flere gange blevet forsinket. Efter dagens strafudmåling var Reeva Steenkamps forældre, June og Barry Steenkamp, lettede og tilfredse med straffen. - Retfærdigheden skete fyldest. Det er den rette straf, siger familiens advokat på familiens vegne, skriver Reuters. Se interview med Reeva Steenkamps forældre i videoen herunder. Klik på play. http://mu.net.dr.dk/admin/programcard/get/?id=urn:dr:mu:programcard:544637b4a11f9d075465beb5 Den 27-årige atlet har indrømmet, at det var ham, der skød sin kæreste. Han har dog gennem hele retssagen forsvaret sig med, at han troede, det var indbrudstyve, der var bag badeværelsesdøren, som han skød fire gange igennem. Skud, der altså dræbte Reeva Steenkamp. Ud over dommen på fem år for uagtsomt manddrab fik den 27-årige sydafrikaner tre års betinget fængsel for overtrædelse af våbenloven.",Kevin Ahrens Nielsen,Udland,2014-10-21T10:33:00+00:00,https://www.dr.dk/nyheder/udland/forsvarer-regner-kun-med-10-maaneders-afsoning-til-pistorius,DR
Sygeplejersker i lægehuse savner uddannelse,"Konsultationssygeplejersker, der arbejder hos praktiserende læger, efterlyser specialviden for at klare opgaver som for eksempel det stigende antal kronikere.",Nabolande er langt foran Socialdemokraterne vil finde en vej,"En tur til lægen er ofte lig med en tur til sygeplejersken. I dag arbejder 1445 konsultationssygeplejersker hos praktiserende læger. Alene i Region Midt er der cirka 500 sygeplejersker med den jobfunktion. Antallet stiger, og det samme gør mængden af konsultations-sygeplejerskernes opgaver, og de savner derfor en specialist-uddannelse. For sygeplejerskerne hos de praktiserende læger kan ikke længere nøjes med de nuværende korte efteruddannelser, forklarer sygeplejerskernes midtjyske kredsformand Anja Laursen. - Ellers risikerer vi, at vi ikke får taget godt nok hånd om det, så det på sigt bliver økonomisk dyrere, både når det gælder den enkelte patient og også for samfundet, siger hun. Lande som England, Sverige, Holland, og Belgien har for længst indført ekspertsygeplejersker hos de praktiserende læger, og Danmark bør følge trop for at leve op til regeringens nye sundhedsmål, blandt andet målet om særlig støtte kronikere. Professor Peter Vedsted fra Forskningsenheden for Almen Praksis ved Aarhus Universitet mener også, at en specialistuddannelse til konsultationssygeplejersker er på sin plads.  - Det er lige så oplagt, som de allerede eksisterende specialuddannelser til eksempelvis sygeplejerske indenfor psykiatri eller intensiv pleje, vurderer han. - Vi har behov for sygeplejersker med en specialviden om, hvad det vil sige at arbejde i almen praksis i første linie i sundhedsvæsenet, siger han. På fem år er antallet af konsultationssygeplejersker i Danmark steget med 47,1 procent. I Midtjylland er antallet fra 2009 til 2013 steget med 100. Og stort set alle konsultationssygeplejersker ser deres patienter alene. De tager blandt andet celleskrab, fjerner sting og holder snor i KOL- og gigtpatienter. Derfor vil socialdemokraternes sundhedsordfører, socialdemokraten Flemming Møller Mortensen forsøge at finde opbakning til en specialuddannelse. - Som vi tilrettelægger vores sundhedsvæsen nu, er det helt rigtigt, at vi får en specialuddannelse for praksis-sygeplejerskerne. Vi skal have udvidet kapaciteten, og jeg synes, at vi rent uddannelsesmæssigt skal følge op på det, siger han. Det har tidligere været diskuteret fagligt og politisk med en specialudannelse til konsultationssygeplejerskerne, men uden endelige beslutninger. Den går Flemming Møller Mortensen efter nu.",Gitte Hansen og Christina Ankerhus,Østjylland,2014-11-21T07:21:00+00:00,https://www.dr.dk/nyheder/regionale/oestjylland/sygeplejersker-i-laegehuse-savner-uddannelse,DR
Klimaministeren langer voldsomt ud efter landbruget,"Landbrugets CO2-udledning er et alt for stort problem, mener Rasmus Helveg Petersen. Vi ligger flot, svarer Landbrug & Fødevarer.",Landbruget: Vi ligger flot,"Klimaminister Rasmus Helveg Petersen (R) langer i dag voldsomt ud efter landbruget, som han ikke mener gør nok for at begrænse udledningen af CO2. Landbruget står for en femtedel af Danmarks CO2-udledning - og udviklingen vil stige år for år, med mindre landbruget gør en større indsats, lyder det fra klimaministeren. - Landbruget er ved at udvikle sig til et problembarn. De skal selv tage den på sig og sige, at de vil være de bedste på alle parametre. Klimaet ligger for langt nede på dagsordenen i øjeblikket, siger Rasmus Helveg Petersen, der har skrevet en kronik i Berlingske. Klimaministeriets fremskrivninger viser, at landbruget kommer til at brede sig fra 21 procent af Danmarks samlede CO2-udledning til 27 procent i 2020. Men i landbruget afviser man klimaministeren og kalder det irrelevant at sammenligne deres samlede CO2-udledning med resten af samfundets. - Vi ligger flot i forhold til andre lande, når det kommer til fødevareproduktion. Og jeg synes, det er lidt som at kritisere en for ikke at løbe hurtigt nok, selv om han er kommet hjem og har vundet et verdensmesterskab, siger Martin Merrild, formand i Landbrug & Fødevarer. Han mener, at man må tage udgangspunkt i, at verden har behov for fødevarer lige nu, og at det behov kun vil stige i de kommende år. - I forhold til det synes jeg faktisk, at vi er meget nytænkende, når vi sammenligner os med andre lande. Men vi er da hele tiden på vej, og vi vil måles op imod de bedste i verden, siger Martin Merrild.",Theis Lange Olsen,Politik,2014-11-21T12:37:00+00:00,https://www.dr.dk/nyheder/politik/klimaministeren-langer-voldsomt-ud-efter-landbruget,DR
BILLEDER Japansk by kollapser efter kraftigt jordskælv,,,,Carsten Thomsen,,2014-11-23 00:00:00,https://www.dr.dk/nyheder/billeder-japansk-kollapser-efter-kraftigt-jordskaelv,DR
Vi smider mindre mad ud,"En dansk gennemsnitsfamilie er blevet bedre til undgå at smide god mad i skraldespanden, viser en beregning.",,"Der ryger færre spiselige grøntsager og rester fra aftensmaden i skraldespanden. Det viser en udregning, som Landbrug og Fødevarer har lavet for Magasinet Penge. Fødevareorganisationen har regnet på, hvad en familie med fire personer årligt smider ud for, og danskerne er blevet bedre til at undgå at smide mad i skraldespanden. - Hvis man kigger over de seneste ti år, så er der tegn på, at danskerne smider mindre mad i skraldespanden. I 2010 smed en familie på fire mad i skraldespanden for cirka 10.000 kroner årligt, og i dag har vi reduceret det til 7.200 kroner, siger afdelingsleder i Landbrug og Fødevarer, Klaus Jørgensen. Kampagner har hjulpetAt danskerne er blevet bedre til at undgå madspild glæder stifteren af forbrugerbevægelsen Stop Spild af Mad, Selina Juul. - Det er fantastisk. Vi har sat fokus på det igennem i de seneste seks år, og det er fedt at se, at holdning skaber handling. Det viser, at mange flere danskere er opmærksomme på madspild. Hun mener, at det er de seneste års kampagner og massive fokus, der har hjulpet danskere til at smide mindre mad ud. - Da vi begyndte, var der ikke så stor opmærksomhed på det. Butikkerne, supermarkeder, fødevareproducenter og politikere er også kommet med på bølgen. Det er en kampagne, der bunder i sund fornuft. Det handler om at bruge sine fødevarer meget bedre, siger Selina Juul. Målet er ikke nået endnu Selina Juul mener dog stadig, at danskerne kan blive bedre til at undgå at kyle mad ud. - Vi er ikke i mål endnu. I europæisk sammenhæng ligger vi i midten, men vi kan blive meget bedre. Der er stadig meget, som vi kan gøre, siger hun. Den betragtning deler afdelingsleder i Landbrug og Fødevarer, Klaus Jørgensen. - Vi skal være mere opmærksomme, når vi køber ind, når vi laver maden, og når vi har rester tilbage fra aftensmaden—dem skal vi også få genanvendt, siger han. Se mere om madspild i Magasinet Penge i aften klokken 21.55.",Steffen Koldborg og Jeppe Højen Petersen,Penge,2014-11-25T10:00:00+00:00,https://www.dr.dk/nyheder/penge/vi-smider-mindre-mad-ud,DR
Kristian Jensens Venstre-bagland: Vi brød reglerne for partistøtte,"Manglende indberetning af partistøtte er ikke i orden, og det retter vi op på nu, siger Venstre i Midtjylland.",Indberetter med tilbagevirkende kraft Professor: Det er partistøtte Pind: Jeg overholder alle regler Død kasserer,"Venstre i Region Midtjylland begik en klar fejl, da man i forbindelse med folketingsvalget i 2007 forsømte at indberette en donation fra Saxo Bank på 25.000 kroner. Det erkender Venstres formand i Midtjylland, Christian Juhl, efter at partiet ifølge Berlingske modtog de 25.000 kroner til partiets næstformand, Kristian Jensens, valgkamp. - Det er ikke håndteret korrekt, og det retter vi op på nu, siger Christian Juhl til DR Nyheder. Ifølge reglerne for partistøtte skal de forskellige partier oplyse bidragsydernes navne til myndighederne, hvis yderne giver over 20.000 kroner. Det har en række Venstre-folk, herunder Kristian Jensen og Venstre i Midtjylland, dog ikke gjort. - Grænsen er helt klar. Hvis det er over 20.000 kroner, så skal de indberettes, siger Christian Juhl. Christian Juhl understreger dog, at han ikke selv var formand for Venstre i Midtjylland tilbage i 2007. Hvis man bryder reglerne for partistøtte, risikerer man ifølge loven en bødestraf eller fængsel i op til fire måneder. Christian Juhl oplyser, at Venstre i Midtjylland vil indberette Saxo Bank-donationen med tilbagevirkende kraft. - Vi kan jo ikke gøre andet. En fejl, der er sket under en anden bestyrelse og en anden regionsformand, kan jeg jo ikke gøre andet ved end at rette ind, beklage og så indberette nu, siger Christian Juhl. Det konkrete tilfælde i Midtjylland drejer sig ifølge Berlingske om, at Saxo Bank ville donere 25.000 kroner til Kristian Jensens valgkamp i 2007. Venstres bestyrelse i Region Midtjylland fakturerede derfor Saxo Bank 25.000 kroner, så bankens penge blev brugt til at betale nogle annoncer. Juraprofessor Jørgen Albæk Jensen siger dog til Berlingske, at der ikke desto mindre er tale om klar partistøtte, som skal indberettes, og det erkender Venstre i Midtjylland nu også. Ud over Kristian Jensen har tidligere Venstre-ministre som Claus Hjort Frederiksen og Karen Ellemann ifølge Berlingske også modtaget 25.000 kroner fra Saxo Bank uden at indberette det. Søren Pind nævnes også som modtager af Saxo Bank-pengene, men det er ifølge avisen uvist, om Pind eller hans bagland har kanaliseret pengene igennem ""Debatselskabet Københavns Fremtid"". Hvis det er tilfældet, overholder Søren Pind reglerne, fastslår Jørgen Abæk Jensen over for DR Nyheder. - Så kan man sige, at det er en omgåelse af reglerne, men det er ikke det, juraen siger, siger han. Søren Pind siger, at han har overholdt alle regler i forbindelse med indberetning af partistøtte. Christian Juhl fra Venstre i Midtjylland vil ikke lægge hovedet på blokken og blankt afvise, at der findes lignende tilfælde i partihistorien. - Umiddelbart mener jeg, at det er et enkeltstående tilfælde. I Herning har man været i tvivl om reglerne for, at man har solgt annoncer. Dermed har man vurderet, at det ikke var indberetningspligtigt. Det siger eksperter, at det er, og derfor retter vi nu ind, siger Christian Juhl. Det har fredag ikke været muligt for DR Nyheder at få en kommentar fra Venstres næstformand, Kristian Jensen, men han skriver følgende i en mail til Berlingske. - Vi har som i andre foreninger en kasserer til at tage sig af det økonomiske. Desværre er vores kasserer afgået ved døden for nogle år siden.",Johan Blem Larsen,Politik,2014-11-28T09:22:00+00:00,https://www.dr.dk/nyheder/politik/kristian-jensens-venstre-bagland-vi-broed-reglerne-partistoette,DR
Liberal Alliance: SF er nationale socialister,Liberal Alliances arbejdsmarkedsordfører går langt i anklage mod Socialistisk Folkeparti.,SF: LA er usolidariske,"Torsdag aften stod en række fremtrædende politikere og debattører klar i Debatten til at diskutere, om Danmarks velfærd og lønninger kan fastholdes på nuværende niveau. Ifølge SF og fagforbundet 3F skal udlændinge, der arbejder i Danmark, sikres en løn på danske vilkår - men det er usolidarisk, mener Liberal Alliance. - Det er sådan en form for national socialisme, sagde partiets arbejdsmarkedsordfører, Joachim B. Olsen. De to ord i sammenhæng leder uvægerligt tankerne hen på nationalsocialisme og fik også SF's formand til at spærre øjnene op. - Nu går du virkelig over grænsen, Joachim, lød reaktionen fra Pia Olsen Dyhr, der fik Joachim B. Olsen til at uddybe. - Nej, jeg går ikke over grænsen. Det er en form for national socialisme. Altså noget nationalt, der handler om, at vi skal skærme os af fra konkurrence internt, og at de arbejdere, som findes ude i verden, skal holdes væk. Det, synes jeg er en mærkelig form for solidaritet, sagde arbejdsmarkedsordføreren. Ifølge Pia Olsen Dyhr er det imidlertid Liberal Alliance, der er usolidariske, når de ikke vil sikre udenlandske arbejdere ordentlige arbejdsvilkår. - Vi er meget optaget af de forhold, de her mennesker (udenlandske chauffører, red.) lever under. De lever på rastepladser med et gasblus til daglig. Det er ikke international solidaritet at behandle dem på den måde, men at sørge for, at de kører på ordentlige løn- og arbejdsvilkår, sagde SF's formand.",Bjarke Hartmeyer,Politik,2014-11-06T21:51:00+00:00,https://www.dr.dk/nyheder/politik/liberal-alliance-sf-er-nationale-socialister,DR
DR i Grønland: Partikongen i blå anorak modtaget som rockstjerne,Siumutleder Kim Kielsen skal forsøge at danne regering. ,Sømand og politimand Nu venter et større puslespil,"Manden, der beskriver sig selv som barn af naturen, blev modtaget som rockstjerne, efter Siumut-partiet knebent har vundet valget i Grønland. 48-årige Kim Kielsen står i spidsen for det sejrende parti, der efter det tætte valg ser ud til at skulle lede forhandlingerne om at danne en ny grønlandsk regering. Der var sang, dans og jubel, da valgets store vinder ankom til valgfest i Nuuk i sin blå anorak. Kim Kielsen skulle bane sig vej igennem horder af hvinende partimedlemmer og uddelte lange kram til højre og venstre, inden han gik på scenen og holdt sin sejrstale. På trods af at Siumuts forhenværende formand og Grønlands tidligere landsstyreformand Aleqa Hammond måtte trække sig fra posten som landsstyreformand efter en sag om sammenblanding af sin private økonomi og offentlige kroner, blev Siumut igen grønlands største parti ved valget med 34,3 procent af stemmerne. Kim Kielsen har siddet som fungerende landsstyreformand, siden Hammons skandalesag fik hende til at trække sig som både regeringsleder og partiformand. Han er oprindeligt sømand, men har uddannet sig til politimand. Han har været medlem af landstinget siden 2005 og blev første gang minister i 2007. Men det blev et gyservalg. For Partiet Inuit Ataqatigiit (IA) med Sara Olsvig i spidsen måtte se sig slået med kun 326 stemmer, da valgresultatet lå klart omkring klokken seks lørdag morgen dansk tid. IA fik 33,2 procent af stemmerne. Det bliver dog lidt af et puslespil at løse, før en ny regering er på plads, idet ingen af de to største partier kan mønstre de 16 mandater, det kræver for at få det nødvendige flertal. Begge får 11 mandater i det grønlandske parlament. Det betyder, at de mindre partier i Grønland vil få en nøglerolle i regeringsdannelsen. Det forventes, at den tidligere landsstyreformand Hans Enoksen kommer til at sidde med afgørende kort på hånden, fordi han kan pege på en landsstyreformand. Hvis ikke det lykkes Kim Kielsen at danne en regering, bliver det Sara Olsvigs opgave at fungere som forhandlingsleder. I alt har fem partier fået stemmer nok til at få mandater i Landstinget, Inatsisartut. Det er foruden Siumut og IA partierne Atassut, Demokraterne (Kalallit Nunaani Demokraatit), og Naleraq.",Kristian Basballe- Nuuk og Maja Lærke Maach,Politik,2014-11-29T06:51:00+00:00,https://www.dr.dk/nyheder/politik/dr-i-groenland-partikongen-i-blaa-anorak-modtaget-som-rockstjerne,DR
Naturen vi overser,"Der findes mange vilde, grønne pletter derude, som ikke gør meget væsen af sig. Men det gør dem ikke mindre værdifulde.",Integrer cykelstien med det oprindelige miljø Mærk historien i bybilledet,"De findes rundt omkring os, men det er ikke altid, vi lægger mærke til dem. De små lommer af vild natur. Men det gør dem ikke mindre værdifulde. For selv natur, der i størrelse og pragt ikke gør meget væsen af sig, er vigtig for dyrelivet. Tag for eksempel det lidt unseelige grønne område omkring den gamle nedlagte banetracé ved Amagerbanen i København. Planen er, at det skal fjernes for at give rum til en supercykelsti, og det kan i sidste ende få konsekvenser for naboernes naturoplevelser i det daglige. For uden grønt krat tæt på, ingen småfugle, sommerfugle, vilde brombær og så videre at nyde godt af, fortæller Anders Michaelsen, der er biolog hos Biomedia til Natursyn på P1: - Det er ikke altid kun det enkelte område i sig selv. Men det udgør en del af et netværk, der er et led i en natur- og dyreinfrastruktur, som binder det hele lidt sammen. Og det er den samlede sum af områder, der bestemmer, hvor meget liv, der kan være. - Jo færre man har af de her krat, hvor småfuglene kan lave deres reder, jo mindre vil man eksempelvis høre fuglestemmer, siger han. Hør reportagen i Natursyn på P1 Majken Hviid er antropolog, og hun er optaget af at få delt viden om det vilde, grønne område ved Amagerbanen. Hun vil sætte skilte op, der gør brugere af området opmærksomme på stedets natur- og kulturværdier og historie. Og hun håber på, at det oprindelige miljø integreres i det nye, hvis der skal laves ny cykelstil. - Jeg håber, man kigger på det eksisterende, inden man jævner det hele med jorden. Fordi her er både nogle natur- og kulturværdier, som man kunne tage med videre. Der er nogle kvaliteter, og der er et miljø, som opstår, når naturen får lov at vokse vildt. Og der er en historie, som man godt kan formidle, også for at bevare lidt af atmosfæren her, når man skal lave det nye område, siger hun. Majken Hviid gør også opmærksom på naturens værdi i et byrum, fordi den skaber noget uforudsigeligt, som gør, at det bliver interessant i en verden, hvor vi konstant er overvåget i gadebilledet. Kristian Hasselbalch Jensen er historiker på Københavns Museum, og han mener også, det kunne fungerer ret godt at beholde lidt af historien i bybilledet. - Det er jo en del af Amagers lokale transporthistorie, men det er også en del af den danske trafikhistorie. Man kunne jo bevare nogle af skinnerne og integrere dem i cykelstien, så man kunne cykle henover dem. Og man kunne lægge nogle skilte ned eller formidle det på en eller anden måde, så københavnerne i dag kan mærke nærheden til historien, siger han.",Dorte Dalgaard,,2014-11-21T14:23:00+00:00,https://www.dr.dk/nyheder/viden/naturvidenskab/naturen-vi-overser,DR
Gode råd: Tjek flysikkerheden inden du flyver,"Det er generelt sikkert at flyve, men hvis du rejser i mere eksotiske lande, kan det være godt at tjekke sikkerheden.",,"Det har aldrig været billigere at flyve, men de lave priser går ifølge flyekspert Hans Christian Stigaard ikke ud over sikkerheden – i hvert fald ikke i de europæiske lufthavne. - Overordnet set er sikkerheden i næsten alle de europæiske lufthavne i top, siger Hans Christian Stigaard, der gennem ti år var ansvarlig for lufttrafikken i Københavns Lufthavn, som han også kun kan sige god for. - I 2003-04 installerede vi et ground radar-system i Københavns Lufthavn. Det giver flyvelederne mulighed for fuldstændig nøjagtig at se, hvad der bevæger sig rundt i hele området – også når der er dårlig sigt. Derudover overholder lufthavnen de godkendte afstande mellem banerne, og der er fine ind- og udflyvningsforhold, siger han. Sådan er det dog ikke alle steder. Derfor har Hans Christian Stigaard nogle råd til, hvordan rejselystne selv kan tjekke sikkerheden, når de rejser i eksotiske lande.Fire gode råd Magasinet Penge ser nærmere på emnet og billige flybilletter i aften kl. 21:55 på DR1.",Steffen Koldborg/Barbara Christensen,Penge,2014-11-12T10:04:00+00:00,https://www.dr.dk/nyheder/penge/gode-raad-tjek-flysikkerheden-inden-du-flyver,DR
BILLEDER 160 Hubertusryttere red gennem mudder og et Dyrehaven klædt i efterår,,,,Carsten Thomsen,,2014-11-02 00:00:00,https://www.dr.dk/Nyheder/Billedserier/2014/11/02162818.htm?focusId=3518104,DR
Billede afslører nyt om planetdannelse,Et nyt billede fra teleskopet ALMA afslører ekstraordinært fine detaljer om en planetdannende skive omkring en ung stjerne.,Billedet revolutionerer teorier om planetdannelse,"VIDENSKABSBILLEDET ALMA teleskopet har taget sit hidtil skarpeste billede. Noget, der kun var muligt, fordi teleskopets antenner var placeret med hele 15 kilometers afstand. Forskerne bag mener derfor, at billedet er en både teknologisk, videnskabelig og ingeniørmæssig milepæl. Så billedet ser ganske vist uskarpt ud her, men det er faktisk i så høj opløsning, at ikke engang billeder fra Hubble Space Teleskopet kan måle sig med det. Billedet viser den én million år gamle sollignende stjerne, HL Tauri, som findes 450 lysår fra jorden i tyrens stjernebillede. Omkring stjernen ligger en skive, som består af lyse ringe, adskilt af mørke mellemrum. Og netop i de mørke mellemrum, mener forskerne, at planeter bliver dannet. Observationen er overraskende, fordi HL Tauri er en ung stjerne, og unge stjerner burde i teorien ikke danne planeter. Catherine Vlahakis, som forsker ved ALMA Deputy Programmet, skriver på observatoriets hjemmeside: - Dette billede alene vil revolutionere teorier om planetdannelse.",Nynne Sørgaard,Viden,2014-11-06T17:30:00+00:00,https://www.dr.dk/nyheder/viden/billede-afsloerer-nyt-om-planetdannelse,DR
Dansk YouTube-stjerne udgiver bog,"YouTube-brugeren Kristine Sloth er kun 15 år, men hendes kanal er en af Danmarks mest fulgte på det sociale medie. I dag udgiver hun så sin første bog.",Bøger er kun for kendisser Kendte ikke Peoples Press Bogversion af YouTube-kanalen Det startede med mobning Sletter de grove kommentarer,"Kristine Sloth er en helt almindelig teenagepige og så alligevel ikke, for hun har en af Danmarks mest fulgte YouTube-kanaler, hvor over 64.000 fans trofast følger med i hendes tanker, om blandt andet mode, makeup og mobning. Hun er kendt for sine personlige videoer og kom i første omgang frem, da hun fortalte sin egen historie om det at blive mobbet. Sidenhen har det taget fart og udover YouTube-kanalen, bloggen og Instagram-profilen, så er den 15-årige aalborgenser nu ude med sin første bog 'Min verden'. Det hele startede med en e-mail fra forlaget People's Press, som Kristine så, mens hun var ude og spise middag med sin far før de skulle i biografen. I beskeden spurgte forlaget den unge YouTube-stjerne, om hun var interesseret i at lave en bog, og det kom som en stor overraskelse for Kristine, da det ""i hendes hoved kun var meget store kendisser, som fik skrevet bøger om dem"". - Det er vildt at gå fra at være den der lille én, der blev mobbet, som jeg var, til at der skulle skrives en bog om min historie og hvordan jeg har bekæmpet det. Det synes jeg var vildt og bare det fedeste nogensinde, siger Kristine til DR Kultur. Da forlagets tilbud kom ind, skulle Kristines far lige have styr på detaljerne omkring projektet, mens Kristine, som hun selv siger det ""bare synes det var det fedeste"". - Jeg havde aldrig hørt om People's Press før. Der gik nogle dage før vi svarede, for vi skulle selvfølgelig lige snakke det i gennem. Det er jo et kæmpestort projekt i familien. Min far står rigtig meget for der med business, for det kan jeg ikke selv rumme med skolen og sådan noget, siger Kristine. Det er en forfatter, der har skrevet bogen efter mange samtaler og møder med den unge Youtube-stjerne og den er ifølge Kristine ikke særlig teksttung, da hun ikke selv bryder sig synderligt meget om at læse. Til gengæld er der masser af billeder, hvoraf nogle er fra Kristines egen Instagram-profil og andre er blevet taget af hendes onkel, som er professionel fotograf. På den måde bliver det en slags bogversion af hendes YouTube-kanal. Ifølge Kristine er det også blevet til en meget personlig bog, nærmest dagbogsagtig, hvor tiden som mobbeoffer blandt andet bliver behandlet. Det var nemlig mobningsperioden der startede hendes YouTube-karriere og hun håber nu med bogen at kunne nå ud til et endnu bredere publikum og hjælpe andre der har brug for noget ekstra støtte. - Dengang jeg startede på YouTube tænkte jeg, at der var brug for en slags kilde, hvor folk kunne få noget hjælp. For det manglede jeg dengang. Jeg ville gerne nå ud til nogen, og jeg følte ikke rigtigt, at jeg kunne hjælpe folk ved bare at snakke med dem. For så kunne jeg jo ikke nå ud til alle, siger hun. Hun startede med nogle makeup-videoer, hvor hun indimellem også lod personlige detaljer indgå og derfra byggede hun på og lod det udvikle sig. I starten kunne det godt være lidt svært, når der kom negative kommentarer under et indslag, men efterhånden har hun lært at abstrahere fra det. - I starten slettede jeg meget kommentarerne. Det kan jeg også godt finde på at gøre nu, hvis de er for grove og går ud over de andre følgere. For mine følgere går i forsvarsposition og så kan der komme lange diskussioner under mine videoer, hvor jeg ikke synes det er det, som min positive kanal skal gå ud på, siger hun. Bogen 'Min verden' udkom mandag den 3. november. Her kan du se en video fra Kristine Sloths YouTube-kanal: https://www.youtube.com/watch?v=_XVBj3NPLh0&list=PLQJc0AKwP-alOwUexZx1rvMI7Y0KB0NlR",Sarah Skov Jørgensen,Bøger,2014-11-03T15:29:00+00:00,https://www.dr.dk/nyheder/kultur/boeger/dansk-youtube-stjerne-udgiver-bog,DR
Hvad gør Obama nu? Her er præsidentens værktøjskasse,Dekreter og vetoer kan blive præsident Barack Obamas vigtigste redskaber de næste to år.,Sådan får Obama sin politik igennem Sådan blokerer Obama for Kongressen,"Resultatet af midtvejsvalget i USA betyder, at præsident Barack Obama nu har et flertal imod sig i både Senatet og Repræsentanternes hus. Det betyder dog ikke, at Obama vil være handlingslammet i de sidste to år af sin tid i Det hvide hus. Og det republikanske flertal i Kongressen kan heller ikke uden videre blæse præsidenten omkuld, rent politisk. Men det kræver, at præsidenten benytter sig at magtmidler, som han i høj grad er veget udenom indtil nu. Amerikanske præsidenter har mulighed for at indføre regler, regulering og instrukser per dekret - de såkaldte executive orders. Executive orders kan have næsten samme virkning som en lov - men de er nemmere at omstøde af kommende præsidenter, end love er. Barack Obama har hidtil været ret afholdende i brugen af dekreter. Men det ventes, at han vil bruge værktøjet hyppigere, nu da Republikanerne har sat sig på hele Kongressen. Præsidenten er på vej med en executive order, der handler om immigration, skriver USA Today. Og senere kan dekreterne komme i spil på klima- og miljøområdet. I alle tre tilfælde står præsidenten og Republikanerne meget langt fra hinanden. Med flertallet i Kongressen kan Republikanerne nu presse Obama på forskellige måder. De kan for eksempel stille lovforslag, som de ved, præsidenten er imod. Men på samme måde som præsidenten kan føre politik uden om Kongressen, har han mulighed for at blokere Kongressens initiativer. USA's præsident skal underskrive alle amerikanske love - og han har ret til at nedlægge veto, hvis han ikke kan stå inde for indholdet. Man kan dog sagtens forestille sig, at Republikanerne vil fremsætte lovforslag alligevel. Formålet skulle i så fald være at få Obama til at fremstå magtfuldkommen, fordi han bliver tvunget til at bruge de tungeste midler i værktøjskassen. Faktisk har Republikanerne allerede en plan om at fremsætte populære lovforslag for at tvinge Obama til at nedlægge veto, skriver Business Insider - et redskab Obama kun har brugt to gange i sin embedsperiode.",Jakob Busk Olsen,Udland,2014-11-05T12:56:00+00:00,https://www.dr.dk/nyheder/udland/hvad-goer-obama-nu-her-er-praesidentens-vaerktoejskasse,DR
BILLEDER Berlinmuren rundt i verden,,,,Carsten Thomsen,,2014-11-09 00:00:00,https://www.dr.dk/nyheder/billedserier/2014/11/08164438.htm?focusId=3518861,DR
Portræt: Temperamentsfuld socialdemokrat skal styre 200 lande,Mogens Lykketoft bliver ny formand for FN's 70. generalforsamling fra september.,"""Aldrig mere"" Kritik af sine egne Kuppet mod Auken Dansk økonomi kom på fode under Lykketoft Starter til næste år","Regeringen har med statsminister Helle Thorning-Schmidt (S) i spidsen i flere år arbejdet på at skaffe Mogens Lykketoft (S) en FN-toppost. Det er nu lykkedes. Folketingsformand Mogens Lykketoft bliver formand for FN's generalforsamling til september, og dermed forlader en af Socialdemokraternes største interne kritikere dansk politik for en stund. Mogens Lykketoft har som folketingsformand og nestor i Socialdemokraterne ved flere lejligheder skabt kontroversielle overskrifter siden folketingsvalget i 2011. Bare det at blive valgt som formand for Folketinget var ikke uproblematisk. Mogens Lykketoft blev i første omgang afvist af Venstre på grund af hans temperament. Netop evnen til at balancere i den politiske - og diplomatiske - verden får han endnu mere brug for, når han skal forsøge at dirigere FN's knap 200 medlemslande. At Mogens Lykketoft har temperament kunne man også se i dokumentarfilmen ""Lykketoft Finale"", som skildrer hans kamp for at blive valgt til statsminister i 2005. I en scene i filmen skal han mødes med den daværende svenske statsminister, Göran Persson, i en dansk børnehave. Men på grund af en aftale med TV2 og et dårligt signal når Lykketoft aldrig med Göran Persson ind i børnehaven, og efterfølgende er han rasende: - Jeg gør det aldrig mere. Aldrig! Mogens Lykketofts temperament har i de seneste år også vist andre sider af sit temperament og klare holdninger. Han er således ikke bleg for at kritisere regeringen og særligt sit eget parti, som han eksempelvis har revset for at sænke selskabsskatten og droppe den øremærkede barsel til mænd. Lykketoft blandede sig desuden i dagpengedebatten i foråret, da han i en klumme skrev, at regeringens ""midlertidige opblødninger på dagpengeforringelserne er ufuldkomne og forsvinder for hurtigt igen"". Mogens Lykketoft var også ude med riven efter Socialdemokraterne, da han konstaterede, at ""et halvt århundreds kamp er kuldsejlet"" i sagen om børnechecken. Den 68-årige socialdemokrat har også formået at skabe internationale overskrifter. Det skete da han lagde sig ud med Israel, der nægtede formanden adgang til Gaza, fordi han skulle mødes med palæstinensiske repræsentanter, men ikke israelske. Mogens Lykketoft gik for alvor ind i politik, da han i 1965 - året efter sin matematiske studentereksamen - blev en del af ledelsen i det socialdemokratiske studenterforbund Frit Forum. Han fik løbende en række øvrige hverv i partiet, og i 1981 blev han første gang valgt til Folketinget. Han har siddet der lige siden. Mogens Lykketoft var en af chefstrategerne bag kuppet mod Socialdemokraternes tidligere formand Svend Auken i 1992. Op til det legendariske formandsopgør mellem Svend Auken og Poul Nyrup Rasmussen var det Mogens Lykketoft og hans daværende kone, Jytte Hilden, der var med til at overtale Nyrup til at gå efter Aukens formandspost. Det skete ifølge Poul Nyrup Rasmussen selv ved Nyrups køkkenbord i januar 1992. Omkring tre måneder senere overtog Poul Nyrup formandsposten fra Svend Auken efter kampvalg. Året efter blev Mogens Lykketoft udpeget til den magtfulde post som finansminister i Poul Nyrup Rasmussens første regering. Det afstedkom noget af hans vigtigste politiske arbejde, da han stod i spidsen for genopretningen af dansk økonomi. Finansminister Lykketoft havde dog også en stor del af ansvaret for salget af den danske stats aktier i Tele Danmark. Et salg, som Lykketoft i 2010 erkendte var en fejl. I 2000 skiftede Lykketoft til jobbet som udenrigsminister. Det varede dog kun i kort tid, for året efter udskrev Nyrup valg, og det førte til et magtskifte i dansk politik. Anders Fogh Rasmussen og VKO kom til. Ved næste folketingsvalg i 2005 forsøgte Mogens Lykketoft som Socialdemokraternes formand at genvinde magten. Her oplevede han ifølge Ritzau, at journalisterne interesserede sig mere for hans hedengangne fipskæg end hans politik. Han har ofte beklaget sig de personlige omkostninger ved politik og har forsøgt at holde sit privatliv udenfor. Mogens Lykketoft starter i sit kommende job som formand for FN's 70. generalforsamling den 15. september 2015. Formandskabet roterer årligt mellem de fem valggrupper i FN, og derfor bliver Mogens Lykketofts opgave i FN afsluttet efter et år. Han genopstiller til Folketinget, og hvis han bliver genvalgt, vil han tage orlov fra Folketinget under sit FN-formandskab.",Johan Blem Larsen,Politik,2014-11-27T07:00:00+00:00,https://www.dr.dk/nyheder/politik/portraet-temperamentsfuld-socialdemokrat-skal-styre-200-lande,DR
FAKTA Forstå BNP på to minutter,"Bruttonationalproduktet viser, om vores økonomi vokser eller skrumper. Fordi andre lande bruger samme metode, kan vi sammenligne os med dem.",,"Fire gange om året kommer det tal, der viser, hvordan det går med dansk økonomi: Bruttonationalproduktet, der i daglig tale bliver kaldt BNP, er et mål for værdien af den samlede arbejdsindsats i et land. Det er den samlede værdi af landets produktion i løbet af en periode, fratrukket udgiften til råvarer og hjælpestoffer i samme periode. FN har opstillet nogle kriterier for opgørelsen af BNP, og fordi de fleste lande bruger de kriterier, bliver det muligt at sammenligne de enkelte landes økonomier med hinanden. Har kan du læse, hvordan det går for Danmark - sammenlignet med de øvrige EU-lande. Kilder: Danmarks Statistik, www.e-conomic.dk og /ritzau/",Barbara Christensen,Penge,2014-11-28T10:47:00+00:00,https://www.dr.dk/nyheder/penge/fakta-forstaa-bnp-paa-minutter,DR
Moderne mennesker mister tarmbakterier,"Mennesker har meget færre arter af bakterier i tarmen sammenlignet med aberne. Og det ser ud til, at faldet er accelereret i industrialiserede samfund.",Faldet var stabilt gennem millioner af år En moderne livsstil presser bakterierne,"Bakterier i tarmen er afgørende for nedbrydning af det meste af den mad, vi spiser, dannelsen af vigtige vitaminer, og sandsynligvis også for udviklingen af fedme, diabetes, astma og andre lidelser. Nu har forskere opdaget, at vi mennesker har meget færre bakteriearter i tarmen sammenlignet med vores nærmeste slægtninge, og det kan have betydning for vores sundhed. Forskere fra University of Texas, Yale University og University of Pennsylvania undersøgte bakteriesammensætningen i bonoboer, gorillaer og chimpanser. Ved brug af DNA analyser kunne de afsløre en forskel på 60 procent mellem chimpansernes og menneskets bakteriesammensætning. Forskerne mener dog, at den ændring er sket langsomt og stabilt gennem de millioner af år, der er gået, siden vi delte en fælles forfader. Tabet af bakterietyper er størst i industrialiserede samfund Forskellen på 60 procent var dog kun gældende, når forskerne sammenlignede aberne med mennesker i ikke-industrialiserede samfund. Så forskerne derimod på forskellen mellem abernes tarm og amerikanernes tarm, så fandt de en forskel på 70 procent. Og ifølge en af forskerne bag projektet, professor Howard Ochman fra University og Texas, tyder den forskel på, at amerikanerne har mistet en stor del af diversiteten af bakterier i tarmen på blot få hundrede år eller endda færre. Forskerne mener, at forklaringen blandt andet skal findes i det moderne menneskes diæt med meget kød og mindre grønt. Nedbrydning af planter kræver nemlig mere komplekse bakteriesamfund, hvorimod kød ikke kræver nær ligeså stor en diversitet. En anden årsag kan være, at mennesker i industrialiserede samfund opholder sig mere indendørs, har et øget forbrug af antibakterielle sæber og rengøringsmidler, et øget forbrug af antibiotika, samt at flere bliver født ved kejsersnit, hvilket mindsker overførslen af bakterier fra mor til barn. Til sidst påpeger forskerne dog, at der også må være andre faktorer, der spiller ind, siden forskellen er så stor mellem chimpanser og mennesker.",Nynne Sørgaard,,2014-11-05T12:30:00+00:00,https://www.dr.dk/nyheder/viden/naturvidenskab/moderne-mennesker-mister-tarmbakterier,DR
Vi gider ikke bindingsværk og gamle huse,"Gamle huse virker afskrækkende. På landet er hver femte tomme bolig bygget før år 1900. Flytter ingen ind, sætter forfaldet ind, og spindelvævet tager over.",Karlen og husmandens boliger står tomme Nyere huse savner også beboere,"Bindingsværk, stokroser og gamle bondegårde lyder romantisk, men det klinger også af vedligeholdelse, renovering og behov for en ”gør det selv mand”. I landkommunerne er hver femte tomme bolig bygget før år 1900. Det er svært at finde købere til de gamle huse, vurderer Thorkild Ærø, direktør i Statens Byggeforskningsinstitut under Aalborg Universitet. - Det er ikke sunde boliger, men typisk de ringeste boliger, der ikke bliver brugt, siger han. Når der i forvejen er mange boliger til salg, går køberne let i en bue uden om de ældste boliger, der trænger til mere end en kærlig hånd. De mange ubeboede boliger på landet, vidner om udviklingen i landbruget. Engang var der mange smågårde. Mange arbejdede på landet, og karle og medhjælpere boede i de små huse. I dag er bedrifterne store, og maskiner har for længst afløst mennesker som arbejdskraft, forklarer Thorkild Ærø. - Landbrugene bliver større og større. De huse, som bliver overflødige, er ofte de mindste husmandsboliger, hvor jorden er frastykket. Statens Byggeforskningsinstitut anbefaler en screening, så det bliver klart, hvilke tomme boliger på landet, der er i så god stand, at de er værd at bevare. Men også hvilke boliger, der er så gamle, at de trænger til at blive slettet fra matrikelkortet. Det er dog langt fra alle tomme huse på landet, som er ubeboelige. Hver sjette er faktisk bygget efter 1980. På Lolland har Jørgen Danielsen været ejendomsmægler i mere end 25 år. Han oplever, at selv rimelige boliger forfalder og ender med at blive revet ned. - Der er ingen til at købe husene. De unge flytter fra Lolland. Seniorgenerationen fra København købte førhen boliger på Lolland for at nyde deres otium, men den trafik er død under finanskrisen, fortæller han. Ejendomsmægleren ærgrer sig over, at huse forfalder, som med lidt istandsættelse kunne blive udmærkede boliger. - Jeg ville gerne sælge til tyskerne, så vi slap for at rive ned, siger han.",Kåre Kildall Rysgaard,Indland,2014-11-28T08:05:00+00:00,https://www.dr.dk/nyheder/indland/vi-gider-ikke-bindingsvaerk-og-gamle-huse,DR
Bokseklubber er truet af dyre hjernescanninger,"Det slår bokseklubberne ud, når de skal betale op til op til 2000 kroner per medlem til årlige hjernescanninger. Formand for Dansk Amatør Bokse Union foreslår, at bokserne selv betaler.","""Bokserne skal da selv betale"" Unge boksere har ikke penge nok","Nye regler fra Sundhedsstyrelsen dikterer, at alle kampboksere skal have en scanning en gang om året. Den påkrævede undersøgelse koster i omegnen af 1500 til 2000 kroner per styk, og det er en stor udgiftspost for de små klubber, der har problemer med at skaffe de fornødne penge. Scanningsreglen har store konsekvenser i bokseklubben BK Ringen i Odense. - De 16 boksere vi har haft til lægeundersøgelse koster os omkring 39.000 i alt. Det betyder, at om seks et halvt år vil klubben lukke, fordi vi simpelthen ikke har råd til det, siger formand i BK Ringen, Johnny Hansen.  BK Ringen har lige som bokseklubben Rollo i Svendborg aflyst stævner i efteråret, fordi de ikke har råd til at give alle boksere de nødvendige undersøgelser. - Løsningen på problemet kunne være, at man satte prisen ned på scanningerne. Det ville betyde meget for klubberne, lyder det fra Johnny Hansen. Men ifølge formanden for Dansk Amatør Bokse Union, Benny Jørgensen, er scanningerne slet ikke klubbernes opgave. Dem må bokserne selv betale. - Jeg mener, det er helt rimeligt, at bokserne selv betaler. Hvis det er sådan, at de er under uddannelse og ikke har midlerne, så har de vel nogle forældre der kan spytte lidt i kassen. Det burde forældrene jo også være interesseret i, siger han. Men den løsning køber Johnny Hansen fra BK Ringen ikke, fordi de unge der blive tiltrukket af boksesporten ofte kommer fra trangere kår. - Mange af de unge mennesker, vi har med at gøre i klubberne, er ikke ved muffen, så de har svært ved at stampe de penge op, der skal til, siger han. Benny Jørgensen kæmper for at få ændret reglen om en årlig scanning, så det i stedet bliver til en hjernescanning efter hver 25. kamp.",Marie Kjempff,Fyn,2014-11-04T14:22:00+00:00,https://www.dr.dk/nyheder/regionale/fyn/bokseklubber-er-truet-af-dyre-hjernescanninger,DR
Nyt udvalg skal forhindre flere politiske nødløgne,"Tidligere højesteretspræsident skal lede udvalg, der skal genskabe tillid mellem Folketinget og embedsværket.",Bødskov fældet af nødløgn Trussel mod retsudvalg,"Regeringen vil snart nedsætte et udvalg med den tidligere højesteretspræsident Børge Dahl i spidsen. Udvalget skal forhindre såkaldte politiske nødløgne i at brede sig i fremtiden, skriver Politiken. Ifølge avisens oplysninger skal udvalget bestå af fem personer, der foruden Børge Dahl bliver to sagkyndige eksperter på professorniveau og to folketingsmedlemmer fra hver sin fløj af Folketinget. Regeringen nedsætter udvalget i kølvandet på sagen om den såkaldte nødløgn, der handlede om begrundelsen for, at Folketingets retsudvalg aflyste en studietur til Christiania. Udvalgets opgave bliver at komme med en løsning, der sikrer, at ministre skal give korrekte og fyldestgørende oplysninger til Folketinget, skriver Politiken. Justitsminister Mette Frederiksen (S) mødes onsdag morgen med Folketingets retsordførere om det kommende udvalg, som blev sat i støbeskeen under hendes forgænger på posten, Karen Hækkerup. Karen Hækkerups forgænger på den fremtrædende post, Morten Bødskov (S), blev selv fældet af nødløgnen og måtte forlade stillingen. Med baggrund i en undersøgelse fra Kammeradvokaten valgte Karen Hækkerup efterfølgende at fyre den daværende departementschef, Anne Kristine Axelsson. Men i en efterfølgende tjenestemandssag blev hun og afdelingschef Jens-Christian Bülow frikendt, da der ifølge den tidligere højesteretsdommer Per Sørensen, som var lederen af de tjenstlige forhør, var tale om en forklarlig og undskyldelig nødløgn, da det på daværende tidspunkt ikke var muligt at give den reelle begrundelse for aflysning. Den reelle begrundelse var som bekendt, at der ifølge Politiets Efterretningstjeneste var en trussel mod retsudvalgets medlemmer. Det er netop blåstemplingen af nødløgnen, som samtlige af Folketingets partier har protesteret over, der nu fører til nedsættelsen af det nye udvalg, erfarer Politiken. /ritzau/",,Politik,2014-11-19T04:55:00+00:00,https://www.dr.dk/nyheder/politik/nyt-udvalg-skal-forhindre-flere-politiske-noedloegne,DR
Læger og sygeplejersker skal huske 52.000 regler hver dag,Der er nok at holde styr på for sundhedspersonalet i Region Hovedstaden og Sjælland. De har i alt har 52.000 retningslinjer at overholde dagligt. ,Der skal renses ud i de mange retningslinjer Politikere har grebet lugejernet,"Sideløbende med stuegang og patientbehandling, skal læger og sygeplejersker på Sjælland hver dag huske på tusindvis af små og store retningslinjer. En ny rapport fra Dansk Selskab for Patientsikkerhed viser, at der alene i de to sjællandske regioner er 52.000 forskellige retningslinjer, som skal sikre patienternes sikkerhed og behandling. Det skriver MetroXpress. Et tal, som patientforeningen Danske Patienter kalder ""helt overdrevet højt"", og Lægeforeningen mener er urealistisk for personalet at forholde sig til. Danske Patienter og Lægeforeningen er enige om, at mange af retningslinjerne er til for en grund. Men bogen med regler trænger til en grundig oprydning: - Desværre er der alt for mange regler til at nogen nogensinde kan nå at læse dem alle. Derfor fungerer tænkningen med at skrive alt ned ikke, siger formand for Lægeforeningen, Mads Koch Hansen til DR København. I Region Hovedstaden arbejder formand for Sundhedsudvalget, Sophie Hæstorp Andersen (S), allerede på at barbere antallet af retningslinjer ned: - Vi har det klare mål at nedbringe antallet med flere tusinde, når vores nye IT-sundhedsplatform går i gang i 2016, siger Sophie Hæstorp Andersen til DR København. På Gentofte Hospital i Region Hovedstaden har man lokalt haft held med at reducere antallet af retningslinjer med 22 procent.    ",Line Rasmussen,København,2014-12-11T09:42:00+00:00,https://www.dr.dk/nyheder/regionale/hovedstadsomraadet/laeger-og-sygeplejersker-skal-huske-52000-regler-hver-dag,DR
#DRMinDecember Julelys er blevet tændt,,,,Lea Hovmand Jørgensen,,2014-12-07 00:00:00,https://www.dr.dk/nyheder/drmindecember-julelys-er-blevet-taendt,DR
'Du lyder ligesom Basim' - Se de bedste DR-bøffer fra 2014,,,,Carsten Thomsen,,2014-12-26 00:00:00,https://www.dr.dk/Nyheder/Events/2014/12/15125940.htm?focusId=4126564,DR
Kommuner klunser millioner fra samfundets svageste,"Dansk Røde Kors og Kirkens Korshær tænder advarselslamperne: Kommunale affaldsselskaber er i gang med at save den gren over, de frivillige humanitære organisationer sidder på.",Omsætter for op mod 300.000 om måneden Det kommunale genbrug vil brede sig,"- De andre er alt for dyre. Det er jo vanvittigt billigt herude. Sådan siger Kaj, der er en af op mod et halvt hundrede kunder, der denne formiddag har taget opstilling i køen - et kvarter før PlusButikken i Næstved åbner. Det er halvandet år siden, det fælleskommunale selskab AffaldPlus indviede den første kommunale genbrugsbutik øst for Storebælt. Her sælger de effekter, som ansatte på den nærliggende genbrugsplads har reddet op fra trailere og containere og sendt til gensalg i stedet for til forbrænding. Udvalget er stort. Det samme er omsætningen, der ifølge kommunikationschef Niels Damgaard svinger mellem 200.000 og 300.000 kroner hver måned.  Det kan de frivillige hjælpeorganisationer mærke. Flere af dem henter en stor del af indtjeningen via genbrugssalg og bruger pengene på social indsats blandt de udsatte.   Dansk Røde Kors mener, der er tale om unfair konkurrence. Hjælpeorganisationerne må trække på frivillige, ulønnede hjælpere, når der skal samles ind og fyldes op i genbrugsbutikkerne. Affaldsselskaberne får grundstoffet leveret lige til døren af borgerne, og der er fastansatte og fleksjobbere til at sortere og sælge videre. - Vi har jo ikke en chance for at konkurrere mod de kommunale kasser, siger Tina Donnerborg, der er leder af Dansk Røde Kors´ genbrugssalg. Affaldsselskabers paraplyorganisation, Dansk Affaldsforening, mener, at de kommunale og humanitære genbrugsbutikker godt kan eksistere side om side på markedet. Og direktør Jacob Hartvig Simonsen forudser, at det kommunale genbrug vil brede sig: - De signaler, der kommer både nationalt og internationalt, går i retning af mere ”cirkulær økonomi”. Altså at give affaldet en chance mere. At dét, nogen smider ud, kan andre bruge, siger han.",Kristina Herlev Wulff,Sjælland,2014-12-18T05:43:00+00:00,https://www.dr.dk/nyheder/regionale/sjaelland/kommuner-klunser-millioner-fra-samfundets-svageste,DR
Trusler og vold på hospitalet skal forebygges,"Undervisning i konflikthåndtering skal forhindre, at patienter og pårørende truer eller slår hospitalsansatte.",Verbale trusler sker ofte Kommunikation er vigtig,"Vold og verbale trusler mod hospitalsansatte er et stort problem. Nu skal undervisning i konflikthåndtering og kommunikation forebygge at det sker. Blandt andet akutmodtagelserne i Herning og Viborg skal i gang med at undervise personalet  med økonomisk støtte fra Forebyggelsesfonden. - Der er sygeplejersker, der har fået lussinger og slag, fortæller afdelingssygeplejerske Peter Hansen Jakobsen fra Akutmodtagelsen i Herning. Fysisk vold sker heldigvis sjældent. Til gengæld er verbale trusler fra patienter og pårørende hyppige. - Det er udsagn som ""Vi ved hvor du bor"" eller ""Jeg kommer efter dig"". Mange gange kan man slå det hen. Omvendt er det noget, der sætter sig, for kan jeg være sikker på, at patienten ikke mener det, siger afdelingssygeplejerske Peter Hansen Jakobsen. Sygehuspersonalet får i grunduddannelsen redskaber til at håndtere voldelige patienter. Med støtten fra Forebyggelsesfonen kan hospitalerne nu sætte ekstra ind på at forebygge at det sker. - Kommunikation bliver et af de steder, vi skal sætte ind. Vi vil gøre personalet opmærksomme på at spotte, hvornår en situation kan udvikle sig til en trussel, siger Peter Hansen Jakobsen. Forebyggelsesfondens nye voldspakke hedder ""Få styr på volden"". Det er en drejebog, der giver hospitalsansatte råd og vejledning til at undgå at voldelige episoder opstår. Forebyggelsesfonden har for nylig givet tilsagn om 47 voldspakker til landets hospitaler til et samlet beløb på 11.870.190 kroner.",Mette Skov-Jensen,Midt- og Vestjylland,2014-12-18T09:55:00+00:00,https://www.dr.dk/nyheder/regionale/midtvest/trusler-og-vold-paa-hospitalet-skal-forebygges,DR
P4 Til Døren i Odense: Rasmus Walter fyrede op under kirurgisk afdeling,,,,Carsten Thomsen,,2014-12-09 00:00:00,https://www.dr.dk/Nyheder/Events/Live/2014/12/09143603.htm?focusId=3544046,DR
BILLEDER 1960 siger ja til hinanden til gigantisk bryllup,,,,Carsten Thomsen,,2014-12-01 00:00:00,https://www.dr.dk/nyheder/billedserier/2014/12/01092423.htm?focusId=3992404,DR
Her er kulturministerens public service-udvalg,"Kulturminister Marianne Jelved (R) har udnævnt fhv. EU-kommissær Connie Hedegaard som formand for public service udvalget, der skal kigge på fremtidens rolle for landets public service medier.",Hedegaard: lettere at stille spørgsmålene,"Det bliver den tidligere EU-kommisær Connie Hedegaard, som skal være formand for public Service-udvalget, som de næste to år skal se på, hvordan fremtidens public service-tilbud forme sig. Det skriver kulturministeriet i en pressemeddelelse. - Jeg er glad for, at Connie Hedegaard gerne vil lede public service-udvalgets arbejde. Hun er et vidende og indsigtsfuldt menneske med globalt udsyn. Hun kender medieverden indefra og har ved flere lejligheder vist, at hun formår at bringe folk sammen om skabe en udvikling. Som formand for public service-udvalget skal hun sammen med udvalgets medlemmer give input til, hvordan vi skaber et stærkt public service-tilbud i en mediefremtid, hvor borgerne ikke samles foran tv-skærmen men foran hver sin skærm, skriver kulturministeren i pressemeddelelesen. Connie Hedegaard glæder sig over sin nye rolle, men er klar over det bliver en udfordring. - Ofte bruger vi public service-begrebet, som om vi er enige om, hvad det betyder. Men ER vi det? Hvad er, og hvad skal public service være i den moderne medievirkelighed? Hvordan kan public service bedst bidrage til den demokratiske debat og til vores fælles referenceramme? Det er helt klart lettere at stille spørgsmålene end at komme med svarene, skriver hun pressemeddelelsen fra Kulturministeriet. Udvalget starter sit arbejde i 2015. og det forventes at deres arbejde er afsluttet den 1. januar 2017.",Gregers Lohse,,2014-12-16T10:54:00+00:00,https://www.dr.dk/nyheder/kultur/medier/her-er-kulturministerens-public-service-udvalg,DR
Sygeplejerskestuderende speeddater sig i job,Arbejdsgiverne tager nu datingmetoder i brug for at få fat i de sygeplejerskestuderende.,Ti minutter kan åbne nye øjne Mangel på Sygeplejersker,"Der er så stor rift om de sygeplejeskerstuderende, at deres kommende arbejdsgivere nu har inviteret dem til speeddating. 74 sygeplejerskestuderende og en række arbejdsgivere skal til stævnemøde, når  sygeplejerskeuddannelsen på UC Syddanmark holder speeddating. På ti minutter skal blandt andre arbejdsgivere i psykiatrien og på hospicer overbevise de plejende hænder om, at deres afdeling er den rette. - Man kan godt nå at få et indblik i, hvilke opgaver og hvilke typer patienter der er på de forskellige afdelinger, siger Lisbeth Sørensen. Hun er studievejleder og lektor på sygeplejerskeuddannelsen ved UC Syddanmark. - Der skal ikke mere end ti minutter til at åbne op for at overbevise de studerende, siger Lisbeth Sørensen til DR Syd. For på ti minutter kan de studerende nå at få et indblik i, hvad man for eksempel laver i psykiatrien. Herudover kan de studerende spørge ind til, hvilke mennesker og hvilke opgaver man kan møde der. Lisbeth Sørensen håber, at det kan åbne de studerendes øjne for noget nyt.  - Måske er der en afdeling, der egentligt er meget mere spændende, end de studerende havde forestillet sig, siger Lisbeth Sørensen. I Syddanmark er arbejdsløsheden for sygeplejersker nede på en procent. Og ifølge Kredsformand for Dansk Sygeplejeråd i Syddanmark er det de studerende, der er den attraktive part, når de mødes til speeddating med arbejdsgivere fra det sydjyske sundhedsvæsen. - De kommende sygeplejersker står i en gunstig situation. Der er bud efter dem både i regionen, i kommunerne, i staten og i det private erhvervsliv, siger John Christiansen.",Gitte Gripping / Andreas Foldberg,Syd- og Sønderjylland,2014-12-02T07:55:00+00:00,https://www.dr.dk/nyheder/regionale/syd/sygeplejerskestuderende-speeddater-sig-i-job,DR
Libanons hær fanger IS-leders kone og søn,Libanesiske sikkerhedsstyrker har tilbageholdt IS-leders kone og søn ved den syriske grænse.,,"Libanesiske sikkerhedsstyrker har fanget og tilbageholdt konen og sønnen til lederen fra terrorbevægelsen Islamisk stat, da de forsøgte at krydse grænsen fra Syrien til Libanon. Det er sket inden for de seneste par dage, men først offentliggjort nu af libanesiske embedsmænd, der afviser at oplyse kvindens navn eller nationalitet. Hun bliver beskrevet som én af terrorlederen Al-Baghdadis koner. Kvinden har efter sigende rejst med et falsk pas sammen med en af sine sønner. De libanesiske sikkerhedsstyrker har de seneste måneder slået ned på IS-sympatisører i Libanon og efterretningstjenesten har været ekstra opmærksom ved grænsekrydsningerne. De har anholdt flere militante islamister for at planlægge angreb for at udvide Islamisk stats indflydelse i landet, der grænser op til Syrien.",Felix Østergaard,Udland,2014-12-02T09:02:00+00:00,https://www.dr.dk/nyheder/udland/libanons-haer-fanger-leders-kone-og-soen,DR
BILLEDER Ugens bedste nyhedsbilleder,,,,Anna Nyvang Poulsen og Christina Cecilie Reymann,,2014-12-20 00:00:00,https://www.dr.dk/Nyheder/Billedserier/2014/12/20141623.htm?focusId=3463480,DR
Ebola koster to læger livet på én dag i Sierra Leone,Knap 350 personer i sundhedssektoren er nu døde af ebola. Sierra Leone betaler 30.000 kroner til de efterladte.,Rammer sundhedspersonale hårdt Over 6.000 døde,"To læger er fredag døde af ebola i det vestafrikanske land Sierra Leone, hvor den dødelige virus hærger. Det oplyser sygehuskilder til nyhedsbureauet Reuters. Men det er uvist, hvordan de to mandlige læger blev smittet, fordi de ikke arbejdede på en klinik, der behandler ofre for ebola. Det er langt fra første gang, at det vestafrikanske land mister læger og sygeplejersker i kampen mod ebola. Alene i Sierra Leone er 10 læger døde, og i alt har 106 personer inden for sundhedsvæsnet mistet livet i landet. Sierra Leone, Guinea og Liberia er centrum for udbruddet, og fredag sagde Sierra Leones præsident, Ernest Bai Koroma, at sundhedspersonale, der kæmper for at nedbringe ebola, er landets ""største patrioter"". Regeringen har samtidig lovet at betale pårørende til læger, sygeplejersker og andet sundhedspersonale, der mister livet på grund af ebola, et beløb på 5000 dollar svarende til cirka 30.000 kroner. I alt har 350 personer, der arbejder med at bekæmpe den dødbringende virus, mistet livet på verdensplan. Antallet af smittede er nu på 17.000 personer ifølge Verdenssundhedsorganisationen, WHO, og langt de fleste tilfælde er i Guinea, Sierra Leone og Liberia. Antallet af dødsofre er på 6200 personer ifølge de seneste tal fra WHO. Et af de lande, der er trådt til i kampen mod ebola, er Cuba, der har sendt omkring 250 læger og sygeplejersker til de tre vestafrikanske lande. I alt har Cuba lovet at sende 700 læger og sygeplejersker af sted. En 43-årige cubansk læge er samtidig den første, der har modtaget behandling for ebola i Schweiz efter at være blevet smittet i Sierra Leone. Han er nu så meget i bedring, at han snart vil blive udskrevet, oplyser det cubanske sundhedsministerium fredag. /ritzau/Reuters",,Udland,2014-12-06T05:43:30+00:00,https://www.dr.dk/nyheder/udland/ebola-koster-laeger-livet-paa-en-dag-i-sierra-leone,DR
Offentligt ansatte forventer ikke mere i løn,Kun hver tredie offentlige ansatte forventer at få mere i løn næste år,,"I dag starter overenskomstforhandlingerne for 573.000 ansatte i kommuner og regioner. Det er bla. lærere, sygeplejersker, SOSU-assistenter, pædagoger og HK'ere. Og de forventer slet, slet ikke, at det kommer til at klinge mere i lønningsposen. Kun hver tredie offentlige ansatte forventer at få mere i løn næste år. Resten forventer ikke at lønnen stiger overhovedet. Det viser en Epinon-undersøgelse foretaget for DR Nyheder. Lønmodtagernes beskedenhed overrasker ikke arbejdsmarkedsforsker Flemming Ibsen fra Ålborg Universitet. - Det siger noget om at krisebevidstehden fortsat er meget dyb hos de offentligt ansatte. Og derfor venter man meget små lønstigninger - og de fleste forventer ikke noget som helst, siger Flemming Ibsen. På grund af den økonomiske krise har pengene været små når lønmodtagere og arbejdsgivere har slået søm i nye overenskomster. Og de magre resultater betyder problemer for fagforeningernes topfolk, mener Flemming Ibsen. - Hvis medlemmerne forventer at vi er på vej ud af krisen og forventer pæne lønstigninger så havde forhandlerne et stærkere mandat. Nu står de med et relativt svagt mandat. Og det kan arbejdsgiverne udnytte til at give meget beskedne lønstigninger, siger Flemming Ibsen.",Jacob Munch,Penge,2014-12-15T05:00:00+00:00,https://www.dr.dk/nyheder/penge/offentligt-ansatte-forventer-ikke-mere-i-loen,DR
FAKTA: To ud af tre SAS-ansatte har mistet jobbet på 12 år,Det er nervepirrende at være SAS-ansat. På 12 år har der været seks store sparerunder.,2002 - Turnaround 2005 2011 - Excellence 2012 4XNG - eller 4 Excellence Next Generation 2014 - Ny spareplan,"Den 18. december har længe været en dato, der var kandidat til at blive endnu en sort dag for SAS. Og forudsigelserne holdt stik: Da regnskabets time kom i morges, viste det sig, at SAS skal spare 1,6 milliarder kroner - og at flyselskabet alene i år har tabt 575 millioner danske kroner. Det er langt fra den eneste gang, at selskabet har skullet spare. I dag er der 12.290 ansatte i flyselskabet - for 12 år siden var der 35.506 ansatte. Det viser tal fra SAS. Det svarer til, at to ud af tre SAS-ansatte har mistet deres job i løbet af perioden. Her er de seneste 12 års spareplaner, som har skullet og stadig skal sikre Skandinaviens største flyselskabs overlevelse. Det skriver Ritzau. Præsenteret efter årstal med deres navne. Daværende koncernchef, Jørgen Lindegaard, lancerer i 2002 en massiv spareplan under navnet Turnaround 2005. Der skal spares 14 milliarder svenske kroner - blandt andet ved at uddele 6000 fyresedler. Desuden bliver SAS splittet op i tre nationale selskaber. Efter spareplanen sparer SAS yderligere to milliarder svenske kroner i løbet af 2006 og 2007. 2007 - Strategi 2011Næste mand i rækken, koncernchef Mats Jansson, præsenterer i 2007 spareplanen Strategi 2011, hvor selskabet skal spare 2,8 milliarder svenske kroner. Det skal blandt andet ske ved at frasælge en række datterselskaber som Spanair. Målet er et overskud på fire milliarder svenske kroner før skat frem mod 2011. 2008 - Core SAS I 2008 fremlægger Mats Jansson en ny spareplan - Core SAS. Der skal fyres omkring 3000 ansatte og spares i alt fire milliarder svenske kroner. Senere kommer besparelser for ekstra tre milliarder svenske kroner oven i hatten og 1500 yderligere fyringer. Desuden kræver ledelsen, at kabinepersonale og piloter skal gå 10-20 procent ned i løn. Denne spareplan lancerer den nuværende koncernchef i SAS, Rickard Gustafson, i 2011. Planen skal skære mellem tre og fem procent af selskabets produktionsomkostninger hvert år. I alt skal planen skabe effektiviseringer for fem milliarder svenske kroner ved udgangen af 2013. I november 2012 fremlægger Rickard Gustafson en plan, hvor SAS skal spare 2,6 milliarder kroner. Spareplanen skal sikre selskabets overlevelse og omfatter frasalg af blandt andet SAS Ground Handling og flyselskabet Widerøe og reducere antallet af ansatte med 6000. 800 administrative stillinger bliver nedlagt, og hovedkontoret flytter til Sverige. Antallet af ledere reduceres markant. I juni 2014 præsenterer Rickard Gustafson en ny spareplan i forbindelse med et skuffende halvårsregnskab. Der skal spares yderligere en milliard svenske kroner i 2014/2015 (svarende til lidt over 80 millioner danske kroner) - blandt andet ved at skære 300 stillinger. Rickard Gustafson varsler i selskabets regnskab for tredje kvartal 10. september, at en ny spareplan er på vej. Den vil blive offentliggjort i forbindelse med SAS ' årsregnskab. 18. december 2014 melder SAS ud at, der skal spares for 2,1 milliarder svenske kroner med fuld effekt i 2017.",Barbara Christensen,Penge,2014-12-18T09:32:00+00:00,https://www.dr.dk/nyheder/penge/fakta-ud-af-tre-sas-ansatte-har-mistet-jobbet-paa-12-aar,DR
Året der gik 2014: Underhold med Otto Leisners vittigheder,,,,Carsten Thomsen,,2014-12-26 00:00:00,https://www.dr.dk/nyheder/aaret-der-gik-2014-underhold-med-otto-leisners-vittigheder,DR
BILLEDER 1960 siger ja til hinanden til gigantisk bryllup,,,,Carsten Thomsen,,2014-12-01 00:00:00,https://www.dr.dk/nyheder/billedserier/2014/12/01092423.htm?focusId=4183099,DR
Over 2 millioner liter olie flyder gennem israelsk ørken,"2,5 millioner liter råolie er lækket fra rør i det sydlige Israel, og det er ifølge embedsmænd den værste miljøkatastrofe i landets historie.",,"VIDENSKABSBILLEDET Under arbejdet på olierør i Israels Eilat region onsdag aften, gik det galt, og mere end to millioner liter råolie er løbet ud natten til torsdag. Udslippet dækker et otte kilometer langt område, og olien har på sin vej både forurenet floder og mindre åer samt dele af Evrona naturreservatet, der blandt andet er kendt for sin population af hjorte. Derudover er tre mennesker indlagt efter at have inhaleret dampe fra den lækkede olie.",Nynne Sørgaard,Viden,2014-12-05T16:00:00+00:00,https://www.dr.dk/nyheder/viden/over-2-millioner-liter-olie-flyder-gennem-israelsk-oerken,DR
Peter Plys-tegninger solgt for næsten tre millioner,"Original tegning af Peter Plys og hans venner er solgt for over 2,9 millioner kroner på auktion.",Har slår rekorder,"Børnefigurerne Winnie-the-Pooh og hans venner, på dansk Peter Plys, har i hvert fald én stor fan. Vedkommende har på en auktion foretaget af auktionshuset Sothesby i Storbritannien betalt 314.500 pund - over 2,9 millioner kroner - for en original tegning, der er lavet af E.H. Shepard af de elskede figurer, skabt af A.A. Milne. Tegningen forestiller Peter Plys, der står sammen med Grislingen og Jakob på en bro og ser forventningsfulde ned på floden under broen. Denne tegning blev første gang brugt i 1928, men siden da er den ofte taget i brug på mange forsider af Peter Plys-bøger. Auktionshuset har beskrevet den som nok en af de mest berømte bogillustrationer fra det 20. århundrede. Prisen for tegningen var noget mere end den hidtidige rekord for en Shepard-tegning, der er solgt af Sothesby. Auktionsrekorden lå før på 140.000 pund for en tegning og 290.000 pund for en illustration til en bog. - Vi er glade for, at vi har slået begge rekorder, siger Philip Errington, direktør hos Sothesbys afdeling for bøger. /ritzau/AFP",,Kultur,2014-12-10T11:21:00+00:00,https://www.dr.dk/nyheder/kultur/peter-plys-tegninger-solgt-naesten-tre-millioner,DR
Corydon: Offentligt ansatte skal regne med små lønstigninger,"Der må udvises løntilbageholdenhed ved OK 15, lyder det fra finansministeren til de offentligt ansatte.",Kan bringe ydelser under pres Chefforhandler uenig,"De offentligt ansatte skal ikke regne med de store lønforhøjelser. Tværtimod må de forvente en smal økonomisk overenskomst ved overenskomstforhandlinger 2015, lyder den klare melding fra finansminister Bjarne Corydon (S). - Det er afgørende for regeringen, at resultatet af OK15 understøtter en ansvarlig økonomisk politik, siger Bjarne Corydon torsdag på vej ind til det første sættemøde, hvor overenskomstparterne formelt udveksler deres krav. Siden 2008 er lønningerne i staten samlet steget betydelig mere end i den private sektor, også selv om der har været en reguleringsordning, der har udlignet en del af forskellen. Ifølge finansministeren går cirka totredjedel af de offentlige udgifter til løn. - Alene i staten bruger vi 90 milliarder kroner årligt på løn. Det er en central udfordring, at den statslige lønudvikling er løbet fra den private til skade for konkurrenceevnen, siger finansministeren og fortsætter: - I sidste ende kan højere lønstigninger i den offentlige sektor end i den private sætte leverancen af offentlige ydelser under pres. Der må derfor udvises betydelig løntilbageholdenhed ved OK 15. Statens ansatte går efter generelle lønstigninger. Ifølge chefforhandler Flemming Vinther fra de statsansatte i Centralorganisationernes Fællesudvalg skal det offentlige ikke være lønførende i forhold til det private arbejdsmarked. Men det offentlige skal kunne tiltrække og fastholde dygtige folk i det offentlige. - Den offentlige sektor og staten skal fortsat være en attraktiv arbejdsplads, siger Flemming Vinther. CFU vil også hæve lønnen, så ingen statsansatte tjener under 19.500 kroner om måneden. Stigningen betales med 0,01 procent af lønsummen fra alle statsansatte, forklarer han. - Det er uanstændigt, at nogen i 2014 har så lav løn på det danske arbejdsmarked, siger Flemming Vinther Bjarne Corydon afviser, at han vil bruge flere offentlige penge, bare fordi det er et valgår. - Valgåret kommer overhovedet ikke til at influere på, hvordan vi forvalter skatteydernes penge, siger han. /ritzau/",,Penge,2014-12-18T09:31:00+00:00,https://www.dr.dk/nyheder/penge/corydon-offentligt-ansatte-skal-regne-med-smaa-loenstigninger,DR
Nyt team skal give flygtninge en bedre oplevelse på sygehuset,"Harmløse undersøgelser på sygehusene kan bringe frygtelige minder frem, hvis en patient har været udsat for tortur. Indvandrermedicinsk team på Sygehus Lillebælt skal modvirke dårlige oplevelser.",Elektroder på brystkassen kan vække minder om tortur Personalet skal forstå indvandrernes reaktion,"Flygtninge, der har været udsat for tortur, kan være en stor udfordring for læger og sygeplejersker. For en harmløs undersøgelse kan bringe frygtelige minder frem, hvis patienten har været udsat for tortur. Så efter nytår får Sygehus Lillebælt et indvandrermedicinsk team, der blandt andet skal hjælpe læger og sygeplejersker til at kende deres patienters baggrund. Modellen har været brugt i flere år på Odense Universitetshospital. Hjertesygeplejerske på Sygehus Lillebælt, Charlotte Gad Tousig, er med på holdet på Sygehus Lillebælt. Hun forklarer, at flygtningene for eksempel kan få en dårlig oplevelse under en hjerteundersøgelse. - Noget så banalt som at få målt sit hjerte med elektroder kan bringe voldsomme reaktioner frem hos en person, hvis vedkommende blev udsat for tortur, sidst han eller hun fik elektroder på, siger hun. Teamet skal bestå af to læger og tre sygeplejersker. Samtidig får 30 nøglepersoner en viden, som de kan bruge til at hjælpe kollegerne med at nærme sig patienten på en god måde. - Det er små ting i hverdagen, som kan gøre vores arbejde og indsats overfor de her patienter mere hensigtsmæssig, siger hun. For eksempel har der været nogle uheldige episoder, hvor personalet ikke har kunnet afkode via navnet, om tolken var mand eller kvinde. Og det er uheldigt, fordi nogle mennesker med anden etnisk herkomst helst vil vil bruge en tolk af samme køn, når de skal fortælle om private ting. - Det er jo en akavet situation både for patient, personale og tolk. Og samtidig er det spild af tid og ressourcer at være nødt til at aflyse og lave en ny tid, siger Charlotte Gad Tousig. Ideen med et indvandrermedicinsk team er hentet fra Odense Universitetshospital, der i seks år har været eksperter i at hjælpe indvandrere i det danske sundhedssystem.",Jens Asbjørn Bøgen & Annette Jespersen,Trekantområdet,2014-12-29T06:11:00+00:00,https://www.dr.dk/nyheder/regionale/trekanten/nyt-team-skal-give-flygtninge-en-bedre-oplevelse-paa-sygehuset,DR
Sygeplejersker får mere tid til patienterne med ny teknologi,"En ny app skal i fremtiden sørge for, at sygeplejerske ikke skal rende frem og tilbage mellem patienter og computere.",Registrering tager tid Klar i slutningen af året,"I fremtiden skal sygeplejersker ikke fare frem og tilbage mellem patienter og computere. Aalborg Universitetshospital er i gang med at udvikle en ny app, der skal gøre livet nemmere for sygeplejerskerne. - Jeg har da store forventninger til den app, og jeg tror, det vil være et rigtig godt hjælpemiddel i sygeplejerskernes hverdag, siger Kirsten Højslet, tillidsrepræsentant for sygeplejerskerne på Aalborg Universitetshospital. Den nye app vil gøre det muligt for sygeplejerskerne at tjekke patienternes tilstand og registrere den med det samme på for eksempel en tablet. - I dag skriver de det på et stykke papir og skal så ind og registrere det på en computer. Og det tager tid, siger Kirsten Højslet. På den måde kommer sygeplejerskerne til at spare tid og få mere tid til patienterne. App'en er dog ikke klar endnu, fortæller Lisbeth Lagoni, der er sygeplejefaglig direktør på hospitalet. - Vi er ved at teste den af med det sidste for at se, hvordan den virker i praksis. Og så skal vi have fundet ud af, hvordan vi kan få den implementerret. Det er nemlig heller ikke en billig løsning, vi skal til at rulle ud, siger Lisbeth Lagoni. App'en forventes tidligst at være klar til brug i slutningen af 2015.",Christopher Bering Baden,Nordjylland,2015-01-04T09:19:24+00:00,https://www.dr.dk/nyheder/regionale/nordjylland/sygeplejersker-faar-mere-tid-til-patienterne-med-ny-teknologi,DR
BILLLEDER Kong Abdullah og statsoverhovederne,,,,Lea Hovmand Jørgensen,,2015-01-23 00:00:00,https://www.dr.dk/nyheder/billedserier/2015/01/23094139.htm?focusId=3047632,DR
BILLEDER Buddhistisk begravelse for dræbt Brooklyn-betjent,,,,Carsten Thomsen,,2015-01-04 00:00:00,https://www.dr.dk/nyheder/billedserier/2015/01/04144910.htm,DR
VIDEO Se Interpol slå ned på filippinske sexafpressere,,,,Thomas Klose Jensen,,2015-01-19 00:00:00,https://www.dr.dk/Nyheder/Events/2015/01/06140432.htm?focusId=4216747,DR
Regionsformand: Flere ansatte skal gøre 1813 bedre,Region Hovedstaden vil tage kontakt til sygeplejerskernes og lægernes organisation for at få flere til at tage vagter på akuttelefonen 1813.,Født ind i konflikt 1813 skal også være service,"Region Hovedstadens akuttelefon 1813 har problemer med at skaffe læger og sygeplejersker nok, og det er en af hovedårsagerne til, at ventetiden stadig kan være lang, når man ringer. Sophie Hæstorp Andersen, der er formand for Region Hovedstaden, glæder sig over, at det går bedre for 1813. Det viser en rapport fra KORA, Det Nationale Institut for Kommuner og Regioners Forskning. Ifølge rapporten hænger en af ti borgere i røret i mere end kvarter, før de kan få hjælp. Gennemsnits-ventetiden for alle opkald er mere end seks minutter mod en målsætning på tre minutter. Regionen vil nu tage kontakt til Dansk Sygeplejeråd og de praktiserende lægers organisation PLO for at få flere sygeplejersker og læger til at tage vagter i perioder med spidsbelastning. - Ordningen blev født ind i en konflikt, og det har været et kæmpeproblem, at mange læger ikke har ønsket at deltage. Desuden er der ikke meget prestige i at arbejde et sted, der er så meget i vælten, siger Sofie Hæstorp Andersen. - Vi har brug for lægerne og sygeplejerskernes hjælp til at rekruttere nok, og vi vil gerne løse den konflikt, siger hun. Hun siger, at man skal analysere data for at finde ud af, hvornår belastningen er størst, så det bliver klart, hvornår der skal være flest på vagt. Og så vil man måske også se på en økonomisk løsning, fordi penge har en betydning, hvis man skal sige farvel til sin familie for at gå på arbejde en søndag. KORA-rapporten peger desuden på, at det skal gøres klart, hvem der må ringe til 1813, og det vil Region Hovedstaden også se på. - Siden starten har folk ringet ind, hvis de for eksempel mangler et telefonnummer til hjemmeplejen, og den service har borgerne været eget glade for. Det er til gavn, at der er nogen, man kan komme i kontakt med døgnet rundt, også selv om spørgsmålet ikke er stillet det rigtige sted, siger regionsformanden.",Pia Dramshøj,Indland,2015-01-09T13:42:00+00:00,https://www.dr.dk/nyheder/indland/regionsformand-flere-ansatte-skal-goere-1813-bedre,DR
VIDEO Se Interpol slå ned på filippinske sexafpressere,,,,Thomas Klose Jensen,,2015-01-19 00:00:00,https://www.dr.dk/Nyheder/Events/2015/01/06140432.htm?focusId=3511277,DR
BILLEDER Se 10 kreative bud på snemænd... Og damer,,,,Carsten Thomsen,,2015-01-25 00:00:00,https://www.dr.dk/Nyheder/Billedserier/2015/01/25144625.htm?focusId=4174958,DR
Omstruktureringer stresser offentligt ansatte,Arbejdsmedicinsk klinik oplever en stigning i henvendelser på grund af stress i forbindelse med omstruktureringer,Både skolereformen og sundhedsstruktur stresser,"Store omstruktureringer i det offentlige kan koste dyrt på mange måder. Det oplever psykolog på Arbejdsmedicinsk Klinik i Esbjerg, Lene Bech Jeppsen. - Der er mange sygeplejersker, der kommer her i forbindelse med omlægningerne, hvor arbejdsforholdene har været meget kaotiske og stressende, siger Lene Bech Jeppsen. Arbejdsmedicinsk Klinik i Esbjerg får patienter fra hele Sydjylland. I 2010 havde de i alt 152 patienter, der kom på grund af stress. I 2013 var det tal steget til 254. Arbejdsmedicinsk Klinik i Esbjerg har i 2014 haft travlt med at hjælpe stress-ramte patienter fra både skole- og sundhedsverdenen. På klinikken møder de på grund af skolereformen langt flere stressede lærere end tidligere. De ansatte i sundhedsvæsenet begynder nu også at reagere på sygehuslukninger og flytninger. - De bliver rigtigt pressede, fordi resourcerne ikke følger med til de krav, der er til deres arbejde. De løber meget stærkt, og der er risiko for fejl og utilsigtede hændelser, fordi arbejdsbyrden stiger, siger Lene Bech Jeppsen. Det er ikke kun sygeplejersker, der dukker op på de arbejdsmedicinske klinikker. Det gør lægesekretærerne og lægerne også.",Gitte Gripping / Andreas Foldberg,Syd- og Sønderjylland,2015-01-02T13:30:00+00:00,https://www.dr.dk/nyheder/regionale/syd/omstruktureringer-stresser-offentligt-ansatte,DR
Mistænkt flugtbilist er fanget i Billund Lufthavn,"En 25-årig mand, der mistænkes for at flygte fra en ulykke, der kostede en 93-årig kvinde livet, er anholdt.",Ved ikke hvor han kom fra,"En 25-årig mand, der har været efterlyst for at køre en 93-årig kvinde ned i Brabrand og derefter stikke af fra ulykken, er fredag blevet anholdt i Billund Lufthavn. Ulykken skete 4. januar først på aftenen på Sigridsvej, og kvinden døde senere af sine kvæstelser. 14. januar blev den 25-årige varetægtsfængslet i et retsmøde, hvor han ikke selv var til stede. Dermed kunne Danmark efterlyse ham internationalt og få ham udleveret, hvis han skulle blive anholdt. To dage efter fængslingskendelsen valgte Østjyllands Politi at offentliggøre mandens navn og billede i de danske medier. Men klokken 12.30 fredag blev han så anholdt i Billund Lufthavn. - Han blev anholdt, da han ankom til lufthavnen, men jeg ved ikke, hvor han kom fra, siger vagtchef Jens Rønberg til Ritzau. Den 25-årige har tilknytning til Brabrand, hvor politiet mener, at han har opholdt sig i mere end et år. Men han er engelsk statsborger og menes at have familierelationer i flere andre lande. Derfor havde politiet fra starten en formodning om, at han var rejst ud af landet efter ulykken - en formodning der altså synes at have været rigtig. Selv om han er blevet varetægtsfængslet uden selv at være til stede, vil han lørdag få lejlighed til at forklare sig for en dommer i et nyt grundlovsforhør ved Retten i Aarhus. Her vil han blive krævet fængslet, sigtet for uagtsomt manddrab. /ritzau/",,Indland,2015-01-23T21:57:00+00:00,https://www.dr.dk/nyheder/indland/mistaenkt-flugtbilist-er-fanget-i-billund-lufthavn,DR
KOMMENTAR Lad os gøre 2015 mindre fantastisk!,"Tendensen med at omtale nye apps, gadgets og tjenester som magiske, revolutionerende og fantastiske har nået nye højder. Skal vi ikke skrue ned for superlativerne i 2015?",Den REVOLUTIONERENDE hjelm Kickstarter-knald og Apple-awesomeness,"I begyndelsen af december var jeg til konferencen LeWeb i Paris. Der var fokus på europæiske startups og deres vilkår, men også flere spændende sessions om hjerneforskning, droner og meget andet. Men en ting der slog mig var hvor meget inflation der er gået i de ord der bliver brugt om nye produkter og tjenester, især når det handlede om de deltagende startups. Der var kort sagt nærmest ingen ende på hvor mange revolutionerende og 'awesome' firmaer der trådte op, og de ville alle sammen 'disrupte' kendte forretningsmodeller med de bedste, smukkeste, mest intuitive og nytænkende produkter. Det knækkede for alvor da teknologi-konsulent Brian Solis skruede buzzword-bruseren op på 11 i en session med Marcus Weller fra Skully. Marcus har sammen med sin bror udviklet motorcykelhjelmen Skully med indbygget GPS, kamera og skærm i visiret, og han og Brian Solis var rørende enige om at hjelmen ville 'forandre verden som vi kender den.' Skully-hjelmen er indrømmet vældig smart og jeg har selv fortalt mange om den de seneste måneder. Den fungerer som en slags Google Glass for motorcyklister, og er et eksempel på det man kalder 'augmented reality'. Man kan fx se navigation, notifikationer eller mødeaftaler ""oven på"" virkeligheden når man kigger ud igennem visiret, som et digitalt informationslag på glasset. Man kan også se billeder fra et videokamera bag på hjelmen. Og det er som sagt vældig fikst, men come on. Det er en motorcykelhjelm, som er møgdyr og som henvender sig til et relativt snævert publikum. Og så er den er i øvrigt kun vej-testet i meget begrænset omfang, og som med alt andet der gælder wearables og augmented reality, så er det stadig højst usikkert hvor godt det kommer til at fungere i hverdagen. Det er selvfølgelig ikke noget nyt, at firmaer sælger - og oversælger - deres produkter, men i takt med at der er flere og flere om buddet, blandt andet i kraft af ellers rigtig fine projekter som crowdfundingplatforme, må firmaerne i endnu højere grad end tidligere råbe op for at skille sig ud. Efter bare et par minutter på Kickstarters teknologi-side har jeg for eksempel fundet et keyboard som giver et ""totally new perspective"", en dock der vil ""democratize desktop computing"" og forsikringen om at ""the best website on the internet (sic!) is becoming more awesome"". Men det er ikke bare de små og nye, der er skyldige. Apple - et af verdens absolut rigeste firmaer - bærer en stor del af ansvaret, kunne man hævde. I sine præsentationer af de nye produkter er der nærmest ingen ende på hvor magiske, fantastiske og revolutionerende alt fra tekstbehandling til pixels kan være. Så hvad siger I? Skulle vi ikke beslutte at gøre 2015 bare lidt mindre FANTASTISK! - og i stedet bare lave gode, veldesignede og brugbare produkter?",Anders Høeg Nissen,,2015-01-06T12:38:00+00:00,https://www.dr.dk/nyheder/viden/tech/kommentar-lad-os-goere-2015-mindre-fantastisk,DR
Titusinder af tjetjenere på gaden i protest mod Charlie Hebdo,I Grosnij har muslimer været på gaden i protest mod Muhammed-tegningen på forsiden af det seneste franske satiremagasin Charlie Hebdo.,Fjender af Hebdos venner Advarer mo,"Gaderne omkring Akhmad Kadyrov-moskéen i den tjetjenske hovedstad Grosnij var mandag fyldt med demonstranter. De er utilfredse med tegningen af profeten Muhammed på forsiden af satiremagasinet Charlie Hebdo - et magasin, som mange gange har tegnet og publiceret religiøse figurer, og som i begyndelsen af 2015 blev udsat for et blodigt terrorangreb. Islam er den dominerende religion i den sydlige, russiske republik Tjetjenien, og indbyggerne var på gaden til en demonstration arrangeret af regeringen. Republikkens leder Ramzan Kadyrov har via sin Instagram-profil ytret, at alle dem, der forsvarer Charlie Hebdo, er hans personlige fjender, og mandag talte han for flokken af demonstranter iført en vest med ordene 'Vi elsker profeten Muhammed'. Det skriver nyhedsbureauet AP. Andre slogans til demonstrationen lød 'Hænderne væk fra vores elskede profet' og 'Vi elsker profeten, vi elsker ikke Charlie', og ifølge politiets talsmand var 800.000 mødt op. Billeder viser, at mange var til stede, men antallet er ifølge AP umuligt at bekræfte. Tidligere er medier i Tjetjenien blevet advaret af russiske myndigheder mod at bringe tegninger fra Charlie Hebdo - for ikke at ""antænde sekteriske spændinger i det russiske samfund"". Også i Gaza og Iran var demonstranter på gaden for at udtrykke deres utilfredshed med satiremagasinet Charlie Hebdo. Angrebet mod magasinets redaktionslokaler og to efterfølgende gidseltagninger kostede 17 uskyldige mennesker livet.",Peter Krogh Andersen,Udland,2015-01-19T15:11:00+00:00,https://www.dr.dk/nyheder/udland/titusinder-af-tjetjenere-paa-gaden-i-protest-mod-charlie-hebdo,DR
"BILLEDER Hænder, pels og røde læber på catwalken",,,,Carsten Thomsen,,2015-01-31 00:00:00,https://www.dr.dk/Nyheder/Billedserier/2015/01/29102607.htm?focusId=3559112,DR
Nu skal du i banken for at kende din husleje,"Du skal fremover i banken, hvis du vil vide, hvad din drømmebolig koster i husleje.",Du skal et smut i banken Fortsat gratis rådgivning,"Hvis du her i det nye år skal købe hus, må du i banken for at få et praj om, hvad din potentielle drømmebolig koster i månedlig husleje. En ny ejendomsmæglerlov træder nemlig i kraft, og det betyder at mægleren ikke giver overslag på finansieringen. Med andre ord må salgsannoncen ikke fortælle noget om den månedlige udgift. Kunderne skal i stedet gå i banken for at få vurderet, hvad det vil koste dem at sidde i det pågældende hus. Den nye lov er til for at hjælpe huskøberne. Stig Aaes Jensen, der er formand for Kreds Syd- og Sønderjylland i Dansk Ejendomsmæglerforening forklarer: - 80 procent sidder jo og surfer rundt på nettet. Så finder de for eksempel en bolig, som de godt kunne tænke sig, der vil de fra nu af kun se nogle få ting. Så er man nødt til at få det skrevet ud, så man kan tage det med hen i banken og få sig et overblik over det, siger han. I dag tilbyder de fleste banker gratis rådgivning, når man overvejer at købe hus. Og selvom de i fremtiden skal inddrages oftere, vil rådgivningen stadig være gratis. Det siger Henning Dam, der er direktør for Sydbanks filialer i Sønderjylland. - Vi har ingen planer om gebyrer eller lignende for den her rådgivning eller ved udstedelse af et boligkøbsbevis.  Og jeg synes faktisk, at jo før man kommer i gang med forløbet, jo bedre bliver det for kunden, for mægleren og for banken, siger Henning Dam. Foruden ændringer i salgsopstillingen medfører den nye lov blandt andet, at køber og sælger ikke må bruge samme ejendomsmægler.",Ida Nathan / Ulrik Stadler Bang,Syd- og Sønderjylland,2015-01-07T08:10:00+00:00,https://www.dr.dk/nyheder/regionale/syd/nu-skal-du-i-banken-kende-din-husleje,DR
Løkke sætter statsministerdrøm på spil for håndværkerfradrag,"Lars Løkke Rasmussen gør nu håndværkerfradraget til et kardinalpunkt. Han vil ikke stå i spidsen for en borgerlig regering, hvis han ikke får genindført fradraget.",Ellers er det et løftebrud Liberal Alliance: Vi forhandler efter valget Færre har brugt ordningen end ventet,"Venstres formand Lars Løkke Rasmussen sætter nu sig selv under massivt pres i spørgsmålet om håndværkerfradraget: Hvis Løkke får et blåt flertal i ryggen efter valget, men ikke får genindført håndværkerfradraget, så vil han ikke være statsminister. Det slår Lars Løkke Rasmussen fast over for DR Nyheder. Den opsigtsvækkende udmelding kommer på trods af, at han ikke umiddelbart har flertal for at få genindført håndværkerfradraget. Liberal Alliance er nemlig imod håndværkerfradraget, og da meningsmålinger peger på, at Anders Samuelsen og co. har de afgørende stemmer efter et valg, er der ikke flertal for at give håndværkerfradraget comeback. - Det er noget, jeg lægger afgørende vægt på. Jeg vil sige, at hvis jeg skal lede en regering, så skal man altså kunne finde det her i regeringens program, siger Lars Løkke Rasmussen. Så du kan garantere, at hvis du er statsminister næste gang, så bliver boligjobordningen genindført? - Man kan vende det om og sige, at jeg ikke bliver statsminister, med mindre vi genindfører boligjobordningen. Jeg kan jo ikke garantere, at jeg bliver statsminister, men jeg kan sige, at bliver jeg statsminister, så er det for en regering, der genindfører boligjobordningen, og så er det naturligt, at det bliver fra 1. januar 2015, siger Lars Løkke Rasmussen. Håndværkerfradraget udløb med udgangen af 2014, fordi den nuværende regering ikke mente, at milliardomkostningen til ordningen stod mål med antallet af job, ordningen gav. Konkret lover Løkke Rasmussen at genindføre håndværkerfradraget med tilbagevirkende kraft, hvis han vinder valget. Det vil sige med virkning fra 1. januar 2015. Vil du kalde det et løftebrud, hvis du ikke får håndværkerfradraget genindført? - Ja, det vil jeg gøre, og den slags begiver jeg mig normalt ikke ud i. For ikke at sige, at det begiver jeg mig aldrig ud i. Jeg lægger vægt på det her. Jeg er meget sparsom med egentlige valgløfter. Jeg har sat en retning for Danmark: Vi vil gøre det mere attraktivt at arbejde, skabe flere danske arbejdspladser og lave en ny indvandringspolitik. - Så når jeg lover noget konkret, som for eksempel at det skal være lidt billigere for pendlere at køre over Storebæltsbroen eller at genindføre boligjobordningen, så er det en særlig kategori, siger Lars Løkke Rasmussen og tilføjer, at ""man kan altid regne med, hvad Venstre siger"". Men hvordan vil du genindføre det, når Liberal Alliance siger blankt nej? - Jeg føler mig helt overbevist om, at når vi er tre blå partier - altså Venstre, Dansk Folkeparti og Konservative - som lægger vægt på, at vi får den her boligjobordning, så skal vi nok være mænd for at få det her igennem. Det føler jeg mig rimelig tryg ved, siger Lars Løkke Rasmussen. Udmeldingen fra Venstres statsministerkandidat er også opsigtsvækkende, fordi Lars Løkke Rasmussen kun på ét andet politisk område har sat den fremtidige statsministerpost på spil. Det skete i foråret, hvor han gjorde det klart over for blandt andet Dansk Folkeparti, at han ikke vil være statsminister, hvis væksten i det offentlige forbrug skal være højere end den nuværende regerings niveau - hvilket vil sige 0,6 procent af bruttonationalproduktet (BNP). Liberal Alliance ønsker ikke at genindføre håndværkerfradraget, men efterlyser i stedet ""reelle"" skattelettelser. Partiet ser dog frem til forhandlingerne, hvis de borgerlige vinder valget. - Jeg konstaterer, at det her er meget vigtigt for Venstre, og det betyder, at det må være noget, som de er villige til at betale en høj pris for at få med. Det noterer vi os. Vi har nogle andre prioriteter, som handler om person- og virksomhedsskattelettelser. Så må vi se, hvordan vi kan få enderne til at mødes, siger politisk ordfører Simon Emil Ammitzbøll (LA). Det stiller vel jer i en god forhandlingsposition, hvis blå blok vinder valget? - Det sætter os i hvert fald ikke i en dårlig position. Afviser I at genindføre ordningen? - Man må gå ud fra, at der skal være nogle forhandlinger. Vores udgangspunkt er person- og virksomhedsskattelettelser. Hvis andre vil noget andet, må vi jo tale om det. I modsætning til andre har vi ikke ultimative krav, siger Simon Emil Ammitzbøll. Den nu afskaffede boligjobordning gav mulighed for fradrag af udgifter til arbejdsløn i forbindelse med service eller vedligeholdelse. Man kunne maksimalt trække 15.000 kroner per person fra, hvilket svarer til en besparelse på cirka 5.000 kroner i skat. Tal fra Skatteministeriet viste i august, at langt færre end ventet har gjort brug af håndværkerfradraget. Danskernes brug af ordningen har genereret 1,6 mia. kroner mindre, end det blev skønnet for 2013. Det svarer til 65 procent mindre end ventet. Samtidig viste en analyse, at ordningen primært har været benyttet af danskere med en god løn. Kun 5,4 procent af danskere med en årsløn på under 200.000 kroner brugte således ordningen i 2013, mens tallet var på 39 procent for personer med en årsløn på over 700.000 kroner. Skatteministeriet vurderede i august, at boligjobordningen ville øge beskæftigelsen med mindre end 1.000 personer, ligesom der ikke kunne findes tegn på, at nedgangen i sort arbejde skyldtes boligjobordningen.",Johan Blem Larsen og Morten Henriksen,Politik,2015-01-22T11:11:00+00:00,https://www.dr.dk/nyheder/politik/loekke-saetter-statsministerdroem-paa-spil-haandvaerkerfradrag,DR
Eftersøgte brødre var på USA's no-fly-liste,"De to franske brødre, som flere end 88.000 betjente og soldater jagter, er i forvejen kendte blandt franske og amerikanske efterretningstjenester.",En gerningsmand har overgivet sig FBI hjælper Frankrig i jagten,"De to Kouachi-brødre, der formodes at stå bag onsdagens terrorangreb på det franske satiriske magasin Charlie Hebdo, er begge at finde på USA's såkaldte no-fly-liste. Det oplyser amerikanske myndigheder til nyhedsbureauet AP. Begge har således forbud mod at flyve til USA, og ifølge samme amerikanske kilde, så skyldes det, at brødrene længe har været i søgelyset for relationer til terrorrelaterede grupper. 12 blev dræbt og 11 såret, da to maskerede mænd trængte ind på Charlie Hebdos redaktion i hjertet af Paris, mens journalister og tegnere havde deres ugentlige redaktionsmøde. En tredje formodet medgerningsmand, som ventede uden for mediehuset, har overgivet sig, men de to maskerede mænd - som politiet formoder er brødrene Chérif og Said Kouachi - er fortsat på fri fod. Siden onsdag er de blevet jagtet af flere end 88.000 betjente og soldater. I alt 200 specialtropper er sat ind, men eftersøgningen har foreløbig været uden held. Ifølge både amerikanske og europæiske kilder, så har den ældste af de to brødre, 34-årige Said Kouachi, tilbragt flere måneder i Yemen tilbage i 2011. Men det er endnu uvist, om det har været for at træne med Al Qaeda. Den yngste bror Chérif Kouachi blev i 2008 anholdt i lufthavnen, da han var på vej til Irak for at kæmpe mod USA. Han afsonede en tre års fængselsstraf. Officielle kilder har bekræftet, at de to hætteklædte mænd med kalashnikov-geværer råbte 'Allah er stor', da de udførte angrebet. Det amerikanske forbundspolitis (FBI) chef, James Comey, siger ifølge nyhedsbureauet Reuters, at FBI hjælper de franske myndigheder i jagten på gerningsmændene.",Sofie Synnøve Herschend,Udland,2015-01-09T05:47:00+00:00,https://www.dr.dk/nyheder/udland/eftersoegte-broedre-var-paa-usas-no-fly-liste,DR
Nationalbanken stopper salget af statsobligationer,Efter tre rentesænkninger på 11 dage stopper Nationalbanken nu også med at udstede statsobligationer.,Bankøkonomer: Meget usædvanligt,"Efter indstilling fra Nationalbanken har Finansministeriet besluttet at stoppe udstedelserne af indenlandske og udenlandske statsobligationer indtil videre. Det fremgår af en meddelelse på Nationalbankens hjemmeside. Chefstrateg i Carnegie Henrik Drusebjerg er overrasket over udmeldingen fra Nationalbanken. Han havde - ligesom ingen andre strateger og økonomer - ikke set dette geværgreb komme fra Havnegade. - Det er efter min mening endnu et helt klart udtryk for, at Nationalbanken vil tage alle midler i brug for at forsvare fastkurspolitikken, siger han til Ritzau Finans. Nationalbanken har tre gange på 11 dage sænket den danske rente på indskudsbeviser. Det er den rente, som bankerne får, når de sætter penge ind i Nationalbanken. Og det har flere bankøkonomer betegnet som meget usædvanligt. Det har nemlig udvidet det negative spænd mellem pengemarkedsrenterne i Danmark og euroområdet. - Det er Nationalbankens forventning, at stop for salg af statsopbligationer vil bidrage til at reducere de længere rentespænd og dermed begrænse valutaindstrømningen, skriver Nationalbanken. /ritzau/",,Penge,2015-01-30T17:27:00+00:00,https://www.dr.dk/nyheder/penge/nationalbanken-stopper-salget-af-statsobligationer,DR
VIDEO Malene: Fantastisk at være en del af historien,"Malene Binau Bonnor skrev tirsdag historie, da hun blev gift med sin kvindelige kæreste som et af de første par i staten Florida.",,,Heidi Skibsted- Lasse Berg Sørensen,Udland,2015-01-06T18:50:00+00:00,https://www.dr.dk/nyheder/udland/video-malene-fantastisk-vaere-en-del-af-historien,DR
"VIDEO Thornings nytårstale: I 2015 vil danskerne mærke, at det går bedre","Økonomien er i fremgang i Danmark, og det vil danskerne kunne mærke i 2015, slog Helle Thorning-Schmidt fast i sin nytårstale.",,,René Just Poulsen,Politik,2015-01-01T18:31:00+00:00,https://www.dr.dk/nyheder/politik/video-thornings-nytaarstale-i-2015-vil-danskerne-maerke-det-gaar-bedre,DR
Frisk Outlook klar til iPhone og Android,Microsoft købte i december email-appen Acompli. Den er nu blevet 're-brandet' til Outlook og lanceret til enheder der kører med Apples og Googles mobile styresystemer.,Købt sig til et nyt Outlook Office klar til Android-tablets,"Microsoft fortsætter med at gøre alvor af deres nye strategi, hvor deres apps og services skal være tilgængelig på alle platforme. Således er det denne gang gode gamle Outloooks tur til at blive støvet af, inden turen går til iPhone, iPad og Android-land. Outlook-appen bliver tilgængelig til Apple-brugere i løbet af få timer, mens Android-folket i første omgang må nøjes med en ‘preview’-version. Ifølge Microsoft er grunden, at iPhone-udgaven på nuværende tidspunkt er et stykke foran både med hensyn til funktioner og stabilitet. Faktisk er det ikke rigtig en ny udgave af Outlook. Det er mere korrekt at sige, at det er en ny udgave af Acompli, den mobile email-app som Microsoft købte i starten af december, som nu har fået klasket et Outlook-logo på kølerhjelmen.​ Netop Acompli har vi her på DR Viden kigget nærmere efter i sømmene et par gange, og den fungerer så ganske glimrende og kan nogle tricks. Det helt store hofnummer er, at du kan swipe emails til højre eller venstre afhængig af om du vil arkivere eller udsætte mails til et senere tidspunkt. Det er en vanvittig fed funktion. Men det er bare én af en række gode funktioner. Fx kan du også tilgå dokumenter fra en lang række services som Dropbox, Google Drive og iCloud, og der er nem adgang til kalender og til alle vedhæftede filer. Du har også et godt overblik over de folk du oftest kommunikerer med, og du kan indkalde til et møde med flere mulige mødetidspunkter, direkte fra appen. Du kan også adskille dine emails i vigtige og ikke vigtige, og det fungerer ret godt. Kort fortalt er det en moderne mobil email-app, som er skabt til arbejdspladsen - og den kommer på dansk. Android-brugere, der sidder og er lidt vrisne over at de i første omgange får en halvbagt udgave af Outlook, kan til gengæld glæde sig over, at preview-udgaven af Office til Android-tablets nu har fået fjernet sin preview-status. Det er de gode gamle travere Word, PowerPoint og Excel, som nu har fået en make-over og er klar til apparater, der kører Googles styresystem og en skærm på over 7 tommer. Alle programmerne kan hentes i Googles butik som tre individuelle apps.",Nicolai Franck,,2015-01-29T14:03:00+00:00,https://www.dr.dk/nyheder/viden/tech/frisk-outlook-klar-til-iphone-og-android,DR
Sygeplejersker: Corydons krav er en ligelønsbremse,"Finansministerens krav om privatlønsværn skader ligelønskampen, siger sygeplejerskernes formand.",Corydon har krævet privatlønsværn Kræver at Folketinget tager stilling,"Arbejder du på et sygehus, et plejecenter, i kommuner eller i det offentlige generelt, så må du ikke få større lønstigning end ansatte i det private. Det mener i hvert fald finansminister Bjarne Corydon, og det er direkte med til at bremse ligeløn mellem mænd og kvinder. Det mener formanden for Dansk Sygeplejeråd, Grete Christensen, forud for, at forhandlingerne for 136.000 hovedsageligt kvindelige ansatte på landets sygehuse og sundheds-sektor begynder fredag ved middagstid. Det har været en torn i øjet på de private arbejdsgivere og finansminister Bjarne Corydon, at de offentligt ansatte på grund af den såkaldte reguleringsordning har haft en højere lønstigningstakst end de privatansatte de seneste år. Derfor har finansminister Bjarne Corydon insisteret på at få et såkaldt privatlønsværn ind i overenskomsterne. Værnet sikrer, at lønstigningerne for de offentligt ansatte ikke kan overhale de privatansatte. Men det går ud over ligelønnen mellem mænd og kvinder, fordi de offentligt ansatte hovedsageligt er kvinder: - Lønningerne til kvinder ligger cirka 18-20 procent efter lønningerne til mænd. Og det her vil udelukkende være med til at øge den her forskel, siger Grete Christensen. Under både de statslige og de kommunale overenskomstforhandlinger har finansminister Bjarne Corydon insisteret på, at der blev indført et privatlønsværn i den såkaldte reguleringsordning. Ordningen har hidtil betydet, at forskellen mellem offentlige og private lønninger reguleres en gang om året. Så hvis de offentlige lønninger halter bagefter det private, stiger de med 80 procent af forskellen, men falder tilsvarende, hvis lønnen på det private arbejdsmarked bremser op. Det nye privatlønsværn betyder, at lønnen fremover reguleres nedad med hele beløbet, hvis den offentlige lønudvikling stikker af fra det private. Grete Christensen kræver, at Bjarne Corydon og resten af Folketinget tager stilling til sagen: - Man skal politisk forholde sig til, hvordan den her her mekanisme faktisk er med til at forhindre en mindre skæv lønfordeling i Danmark, siger Grete Christensen.",Jacob Munch,Penge,2015-02-20T06:51:00+00:00,https://www.dr.dk/nyheder/penge/sygeplejersker-corydons-krav-er-en-ligeloensbremse,DR
BILLEDER Hele Danmark mindes ofrene for terror,,,,Carsten Thomsen,,2015-02-16 00:00:00,https://www.dr.dk/Nyheder/Billedserier/2015/02/16185608.htm?wbc_purpose=updateh.,DR
Terrorangreb i København: Gerningsvåben stammer fra et hjemmerøveri,"Den riffel, som gerningsmanden brugte ved Krudttønden, er efterlyst og stammer fra Hjemmeværnet.",Stammer fra røveri i 2013 Affyret 28 gange Billeder offentliggjort,"Den kraftige M95-riffel, der blev brugt under angrebet ved kulturhuset Krudttønden på Østerbro i København stammer fra Hjemmeværnet. Københavns Politi skriver i en pressemeddelelse, at riflen er et hjemmeværnsvåben, der er efterlyst efter et hjemmerøveri. Riflen blev brugt til at skyde mod deltagerne ved et arrangement lørdag eftermiddag i kulturhuset Krudttønden, hvor den 55-årige Finn Nørgaard blev skudt og dræbt. Generalmajor Finn Winkler fra Hjemmeværnet oplyser til Ritzau, at våbnet stammer fra et røveri i begyndelsen af 2013, men han vil ikke fortælle, hvor i landet det skete af hensyn til efterforskningen af weekendens terrorangreb. I alt har 4328 medlemmer af Hjemmeværnet fået udleveret våben. Sikkerheden omkring opbevaringen af våben er allerede i gang med at blive undersøgt, men efter weekendens tragiske hændelser fortæller Finn Winkler, at konklusionen på undersøgelsen snart vil komme. - Jeg har bedt om, det går meget hurtigt. Der er ikke tale om halve eller hele år. Vi har indstillinger klar i løbet af uger, siger Finn Winkler. Tidligere har politiet fortalt, at M 95-riflen blev affyret 28 gange ved kulturcaféen Krudttønden, hvor der var et debatarrangement om ytringsfrihed og kunst. Efter angrebet ved Krudttønden blev en vagt ved synagogen i Krystalgade i det indre København slået ihjel, inden politiet tidlig søndag morgen skød og dræbte den 22-årige Omar Ebdel Hamid El-Hussein, som politiet formoder står bag begge angreb. Ved de to sidste skudepisoder brugte gerningsmanden to forskellige pistoler. I forbindelse med de nye oplysninger om riflen har politiet også offentliggjort nye billeder af den gerningsmanden. De stammer fra overvågningskameraer på Nørrebrogade, da han bevægede sig mod en internetcafé på samme gade.",Peter Krogh Andersen,Indland,2015-02-18T18:41:00+00:00,https://www.dr.dk/nyheder/indland/terrorangreb-i-koebenhavn-gerningsvaaben-stammer-fra-et-hjemmeroeveri,DR
Politiet takker: Mere end 300 opkald fra borgere hjalp til opklaringen,"Landets borgere har spillet en væsentlig rolle i weekendens efterforskning, fortæller politiet.",Sympatien varmer Fortsætter massiv indsats,"Brugen af sociale medier og gammeldags opkald til politiet hjalp i weekenden til efterforskningen, så politiet kunne få sat en stopper for gerningsmanden. Det fortæller Københavns Politi. - Borgernes oplysninger på 114 og deres bistand med at dele oplysninger og overvågningsbilleder på de sociale medier har væoeeret af væsentlig betydning for os i en meget vanskelig situation, hvor tid var en afgørende faktor, skriver Københavns Politi i en pressemeddelelse. Politiet modtog tusindvis af henvendelser og vurderer, at mere end 300 opkald fik betydning for efterforskningen. Derudover hjalp brugere af Twitter også til ved at dele de forskellige budskaber og informationer, som politiet gerne ville have spredt. Ligesom formanden for Politiforbundet, Claus Oxfeldt, sagde på vegne af alle betjente mandag aften ved mindehøjtideligheden i København, så er Københavns Politi meget taknemmelig for de rosende og varme ord, som det har modtaget fra befolkningen. - Samtidig har det varmet os meget at mærke den sympati og opbakning, der er strømmet os og vores ansatte i møde fra alle sider. Både fra politisk hold, på de sociale medier, i breve og mails, med blomster og i politifolkenes daglige møder med befolkningen rundt omkring i byen, lyder det i pressemeddelelsen. Politiet oplyser, at betjente stadig vil være massivt til stede i København som følge af weekendens skyderier, hvor to civile blev dræbt, og fem betjente blev såret. De sårede betjente er alle udskrevet. - For at sikre borgernes tryghed og de kommende arrangementer i byen, har vi indtil videre besluttet at opretholde et meget højt politiberedskab, siger chefpolitiinspektør Torben Mølgård Jensen. Efterforskningen af episoderne er stadig i gang, men politiet agter ikke at dele oplysninger med offentligheden foreløbig. Når de kommer, vil de komme via Twitter og i pressemeddelelser, skriver Københavns Politi.",Peter Krogh Andersen,Indland,2015-02-17T16:08:00+00:00,https://www.dr.dk/nyheder/indland/politiet-takker-mere-end-300-opkald-fra-borgere-hjalp-til-opklaringen,DR
Ekspert: Laserpenne er ikke for børn,,,,Alexander Jacobsen,,2015-02-19 00:00:00,https://www.dr.dk/Nyheder/Penge/Kontant/2015/02/18/131430.htm?focusId=3461903,DR
Kommuner med brandøvelsespladser tester ikke truet drikkevand,,,,Annesofie Brochstedt,,2015-02-05 00:00:00,https://www.dr.dk/Nyheder/Penge/Kontant/2015/02/04/123445.htm?focusId=4169659,DR
BILLEDER Fredsring og hvide roser prydede i dag Københavns Rådhusplads,,,,Carsten Thomsen,,2015-02-27 00:00:00,https://www.dr.dk/Nyheder/Billedserier/2015/02/27173649.htm?focusId=4113739,DR
600-700 mødte op til Omar Ebdel Hamid El-Husseins begravelse,Hovedparten af de fremmødte til den muslimske begravelse i Brøndby var unge mænd.,"""Jeg håber, han bliver tilgivet"" De fleste var tavse Formodet gerningsmand","Flere hundrede personer - mange af dem unge mænd klædt i store dynejakker og med ansigterne dækket til - var fredag eftermiddag i småregn samlet ved en grav på den muslimske begravelsesplads i Brøndby. De var kommet for at sige farvel til Omar Abdel Hamid El-Hussein, som politiet formoder står bag weekendens terrorhandlinger i København, hvor to mennesker blev dræbt. Han blev dræbt af politiet tidlig søndag morgen i weekenden. Efter begravelsen fortalte politiet til DR Nyheder, at omkring 600-700 personer var mødt frem. Det er et normalt antal til en begravelse på netop den gravsplads i Brøndby, fortæller Muslimsk Begravelsesservice. Den terrormistænktes hvide kiste ankom omkring klokken 14.20 i en sort rustvogn. En halv time senere blev graven dækket til, og et tyndt lag blomster blev fordelt over graven. - Hvis han gjorde det her, håber jeg, at han bliver tilgivet, sagde en ung mand på vej væk fra ceremonien. Op mod halvdelen af de fremmødte, der alle var mænd, havde maskeret deres ansigter med jakker eller tørklæder. Flere rettede deres pegefingre mod himlen, mens andre slog sig for brystet med en knyttet næve. De fleste var tavse. - Når der er så mange, der kommer ud for at deltage i begravelsen, er det, fordi det ikke er op til os at vurdere, om han er skyldig eller ej, sagde en ung mand i sort dynejakke efter begravelsen. Inden fredagens begravelse blev der afholdt en kort mindehøjtidelighed i forbindelse med fredagsbønnen hos Islamisk Trossamfund på Dortheavej i Københavns nordvestkvarter. Politiet mener, at det var Omar Abdel Hamid El-Hussein, der lørdag eftermiddag dræbte en 55-årig mand ved kulturhuset Krudttønden på Østerbro og samtidig sårede tre betjente. Om natten dræbte han angiveligt endnu en mand, den 37-årige jødiske vagt Dan Uzan, foran synagogen i Krystalgade. Her sårede gerningsmanden desuden to politifolk. /ritzau/",,Indland,2015-02-20T13:47:00+00:00,https://www.dr.dk/nyheder/indland/600-700-moedte-op-til-omar-ebdel-hamid-el-husseins-begravelse,DR
Drone dræber al-Qaeda-leder der lovpriste angreb på Charlie Hebdo,"Et droneangreb i det sydlige Yemen kostede lørdag fire personer livet. En af dem er en af de såkaldte åndelige ledere af al-Qaeda i Yemen, oplyser terrorbevægelsen selv.",Langede ud efter Islamisk Stat Kontroversielle droneangreb,"Få uger efter at Harith al-Nadhari fra Yemen lovpriste angrebet på satiremagasinet Charlie Hebdo 7. januar, er han dræbt. Det oplyser den yemenitiske afdeling af terrorbevægelsen al-Qaeda, skriver nyhedsbureauet AP. En amerikansk drone fløj ind over det sydlige Yemen lørdag og dræbte fire personer, heriblandt Harith al-Nadhari, som al-Qaeda oplyser via Twitter. Det vides ikke, hvem de tre øvrige ofre for angrebet er. Harith al-Nadhari var en af de åndelige og religiøse ledere af al-Qaeda i Yemen, og han har optrådt som et af afdelingens få offentligt kendte ansigter. Senest optrådte han på en video i begyndelsen af januar, hvor han lovpriste angrebet på Charlie Hebdo. Angrebet kostede 17 uskyldige mennesker livet, heriblandt tegnere og journalister i satiremagasinets redaktionslokaler. Harith al-Nadhari tog ikke ansvaret for angrebet på satiremagasinet, men han kaldte gerningsmændene for Allahs soldater, og han retfærdiggjorde angrebet med, at Frankrig er leder af de vantro, som bliver ved med at fornærme islam, profeterne og religionens følgere. Tidligere har han også langet ud efter Islamisk Stat, som spreder sig ud over for store områder - hvilket gruppen slet ikke har mandat til, ifølge Harith al-Nadhari. Lørdagens dødelige angreb fandt sted i Shabwa-provinsen i Yemen og kan ifølge AP ses som et signal fra den amerikanske regering om, at kampen mod terroristerne fortsætter i landet trods det politiske kaos, hvor landets ledelse er i strid med shia-muslimer. Den amerikanske regering er blevet voldsomt kritiseret for dens brug af droner, som ofte bliver brugt i Yemen. Ifølge New America Foundation stod amerikanerne bag 19 angreb i Yemen i 2014 - i 2012 lød antallet af angreb på 47. Der er mange lovlige og etiske problemer ved brugen af droner - ikke mindst fordi mange uskyldige personer er blevet dræbt. Ved at bruge droner overtrædes konventionelle regler i forhold til et andet lands suverænitet, krigsregler og internationale traktater, og endnu er det lykkes USA at undgå et ansvar i forhold til pårørende til de uskyldige. Ifølge forskellige organisationer, der overvåger brugen af droner, har amerikanerne slået tusinder af personer ihjel, og den amerikanske præsident Barack Obama står bag langt flere angreb end sin forgænger George Bush.",Peter Krogh Andersen,Udland,2015-02-05T12:50:00+00:00,https://www.dr.dk/nyheder/udland/drone-draeber-al-qaeda-leder-der-lovpriste-angreb-paa-charlie-hebdo,DR
Tranerne vinder frem i Danmark,Lige nu kan trækkende traner opleves over Danmark og nogle slår sig endda ned og yngler.,Traner i massevis trækker op over landet Opkaldt efter lyden på sit skrig,"I 1952 var de fuldstændigt forsvundet fra den danske natur, men i takt med at vi langsomt genetablerer større vådområder rundt i landet, er tranen på vej tilbage. Det fortæller naturvejleder og biolog i Naturstyrelsen Marie Roland til P1 Morgen. - Sidste år ynglede der således omkring 150 tranepar i Danmark, fortæller hun. - Tranens ynglesucces de seneste år fortæller noget om, at flere danske naturområder igen har netop den rette mængde uforstyrrethed og store oversvømmede engarealer, som tranen foretrækker, forklarer Marie Roland. - Den er nemlig ret sky og ruger på jorden eller bygger nærmest en hel lille redeø ude midt på en oversvømmet eng. Dog kan tranerne først og fremmest opleves på træk, når de skal videre til deres ynglepladser længere nordpå. Og her er Danmark en uundgåelig korridor på deres træk fra Spanien og Nordafrika, og op til Sverige, hvor der yngler 15.000 og 20.000 tranepar. Alt efter vindens retning, kan man lige nu opleve de mange traner blæse ind over landet. Er vinden i vest, sker det typisk indover Bornholm, og er den i det sydøstlige hjørne, kan folk på Lolland, Falster og Sjælland få glæde af trækkene, forklarer Marie Roland. Fuglene udnytter de termiske opvinde og man kan nærmest stille uret efter dem, forklarer hun. Forlader de den nordtyske østersø-ø Rügen ved solopgang kl. 7 om morgenen, vil de passere over Amager og København ved 15-17 tiden, siger naturvejlederen. De kan først og fremmest kendes på deres karakteristiske rullende “grrruuu grrrruuu” skrig, der i øvrigt har givet tranen sit videnskabelig navn “grus grus” på latin. En voksen trane kan minde lidt om hejren eller storken. Den er omkring en meter høj, har et vingefang på cirka to meter, er grå med sorte aftegninger på vingerne og har et knaldrødt parti på hovedet.",Martin Kunzendorf,,2015-02-23T18:32:00+00:00,https://www.dr.dk/nyheder/viden/miljoe/tranerne-vinder-frem-i-danmark,DR
Orlogskaptajn efter IS-angreb i Irak: Danske soldater er sikre,"De danske soldater i Irak er relativt sikre, selvom deres base er blevet angrebet af Islamisk Stat, siger orlogskaptajn fra Forsvarsakademiet.",Irak er fortsat farligt Danmark skal hjælpe svagt militær,"Den base i det vestlige Irak, hvor 120 danske soldater i øjeblikket træner irakiske regeringsstyrker, blev fredag angrebet. Alligevel er der ikke grund til at frygte, at der vil begynde at tikke ind med meldinger fra Irak om dræbte danske soldater. Det vurderer orlogskaptajn ved Forsvarsakademiet Johannes Riber Nordby. - Det ser jeg slet ikke for mig. Og det gør jeg ikke, fordi det ikke virker til, at soldaterne får andre opgaver end dem på basen, og de er ikke så udsatte. Derfor forestiller jeg mig heller ikke, at vi får de tab, som vi for eksempel så i Afghanistan, siger han. USAs forsvarsministerium oplyser ifølge nyhedsbureauet Reuters, at flere selvmordsbombere var en del af angrebet mod basen. Forsvaret oplyste dog fredag, at ingen af de 120 danske soldater på basen havde været involveret i kampe eller var kommet til skade. Johannes Riber Nordby understreger dog, at det ikke er ufarligt at opholde sig i Irak - bestemt heller ikke i det uroplagede Vest - og henviser til, at basen ofte bliver angrebet af mortergranater og andre våben med lang rækkevidde. - Og det er klart, at man ikke kan udelukke, at der skulle falde en mortergranat ned et sted, hvor der står en dansk soldat, siger Johannes Riber Nordby. Men heller ikke morterangreb sætter formentlig de danske soldater i overhængende fare, vurderer han. Johannes Riber Nordby påpeger, at der er teknologi, som kan varsle om den slags angreb, og at amerikanerne på Ayn al-Asad-basen kan overvåge området med droner. Samtidig vurderer orlogskaptajnen, at basen er forholdsvist let at overvåge, da den ligger for sig selv omkring 220 kilometer i vestlig retning fra Bagdad. - Man kan simpelthen se på lang afstand, hvem der kommer kørende mod basen, ligesom man kan nedkæmpe dem. Og det vil hurtigt blive opdaget, hvis nogen stiller sig op for at skyde mod basen, siger han. Islamisk Stat står generelt stærkere i de sunnimuslimske områder i det vestlige Irak end i de kurdiske områder i den nordlige del af landet. Og det er en del af forklaringen på, at de danske soldater netop er blevet sendt til en base i Vestirak. - Det er det område, hvor den irakiske regeringshær står som den svage militære part. For de kurdiske styrker er det til sammenligning lykkedes at slå IS tilbage nogle steder, siger Johannes Riber Nordby. De irakiske regeringsstyrker har ikke haft samme momentum. - I starten af konflikten havde IS en stor offensiv, og regeringssoldaterne flygtede nærmest over hals og hoved og efterlod en masse materiel. Derfor skal den danske indsats styrke dem, siger Johannes Riber Nordby. Blandt terrororganisationens seneste fremryk i det vestlige Irak er indtagelsen af byen al-Baghdadi. Den er faldet til de ekstremistiske islamister under kampe i den seneste uge. Ifølge det amerikanske forsvarsministerium var mellem 20 og 25 militante fra Islamisk Stat involveret i angrebet. Nogle af dem nåede at udløse deres selvmordsbomber, mens andre blev dræbt af irakiske styrker inden.",Lisbeth Quass,Udland,2015-02-14T09:43:00+00:00,https://www.dr.dk/nyheder/udland/orlogskaptajn-efter-angreb-i-irak-danske-soldater-er-sikre,DR
BILLEDER Et halvt århundrede bygget i LEGO,,,,Martin Kunzendorf,,2015-02-24 00:00:00,https://www.dr.dk/nyheder/billedserier/2015/02/24125351.htm?focusId=3249536,DR
Ekspert: Laserpenne er ikke for børn,,,,Alexander Jacobsen,,2015-02-19 00:00:00,https://www.dr.dk/Nyheder/Penge/Kontant/2015/02/18/131430.htm?focusId=3088821,DR
Ældre risikerer at få forkert medicin,"Alt for mange plejehjem i Aarhus fejler i håndteringen af medicin. Det udgør en risiko for beboernes sikkerhed, siger tilsynsrapporter.",Ingen plejehjem slap for anmærkninger Forkert medicin kan gå ud over helbredet,"Alt for mange plejehjem i Aarhus har fejl og mangler, der udgør en risiko for beboernes sikkerhed, fremgår det af de seneste 26 tilsynsrapporter fra embedslægerne. Det er blandt andet forkert opbevaring af medicin og forkert mærkning af medicin, der er problemer med. - Vi taler om professionelle folk, der lever af det her. Reglerne og forskrifterne er ret klare, så jeg har svært ved at se, hvorfor de ikke skulle kunne følge regler og forskrifter på området, siger Jan Radzewicz,  som er formand for ældrerådets tilsynsudvalg i Aarhus. Han har sammen med de øvrige medlemmer af ældrerådets tilsynsudvalg gennemgået tilsynsrapporterne fra embedslægernes besøg på 26 plejehjem sidste år. Ingen af plejehjemmene slap igennem uden anmærkninger. 10 af plejehjemmene gjorde det så dårligt, at embedslægerne konkluderer, at der var fejl og mangler, der udgjorde en risiko for patientsikkerheden. Det er især de ansattes håndtering af medicin til beboerne, der er problemet. - Det er forkert opbevaring af medicin, forkert mærkning af medicin og så videre. Hvis det går galt, er der risiko for, at de ældre får forkert medicin, og det kan gå ud over deres helbred. siger han. Det undrer Jan Radzewicz, at mange af fejlene går igen fra plejehjem til plejehjem. - Det er som om, at opmærksomheden på nogle af de her områder er slækket så meget, at man tillader eller giver mulighed for, at der kan laves de samme fejl gang på gang, siger han.",Lene Kok og Heikki Yding,Østjylland,2015-02-05T07:23:00+00:00,https://www.dr.dk/nyheder/regionale/oestjylland/aeldre-risikerer-fa-forkert-medicin,DR
Flere søger økonomisk hjælp til konfirmationsfesten,"Børnesagens Fællesråd har lavet et særligt konfirmationsstipendium til enlige forsørgere, der ikke har råd til at holde en konfirmationsfest for deres børn.",Stine fik støtte til sin konfirmationsfest Kun råd til at hjælpe et begrænset antal,"Børnesagens Fællesråd fik sidste år fem gange flere ansøgninger fra forældre, der ønskede økonomisk støtte til at holde konfirmation. Derfor har de i år oprettet et decideret konfirmationsstipendium på 2500 kroner per familie, som tilskud til en lille fest. - Alle forældre vil jo gerne give deres børn den største dag og den bedste oplevelse. Der kan det her lille stipendium, som vi giver til familierne, være med til at gøre festen bare lidt bedre, end den ellers ville være blevet, siger formand for Børnesagens Fællesråd, René Skau Björnsson. Da Stine Juul skulle konfirmeres, bekymrede hun sig meget om, hvorvidt der overhovedet ville blive fest, eller om det bare blev som en almindelig dag. Men hendes mor søgte støtte fra Børnehjælpens Fællesråd, og de inviterede familien til middag i bedsteforældrenes udestue. - Det betød, at jeg fik den fest, jeg gerne ville have, selvom vi sådan set ikke selv havde penge nok, fortæller Stine Juul. Men som det ser ud lige nu en uge før ansøgningsfristen til konfirmationsstipendiet udløber d. 15. februar, så er det ikke mange konfirmander, der kan få hjælp i år. - Vi har kun 50.000 kroner at dele ud af, og det svarer til hjælp til 20 konfirmationer, siger formand for Børnesagens Fællesråd, René Skau Björnsson. Børnesagens Fællesråd får blandt andet penge fra kirkernes indsamling juleaften.",Trine Warrer Juul,Sjælland,2015-02-07T07:08:00+00:00,https://www.dr.dk/nyheder/regionale/sjaelland/flere-soeger-oekonomisk-hjaelp-til-konfirmationsfesten,DR
Ny vaccine giver bedre beskyttelse mod livmoderhalskræft,"En ny vaccine, der kan beskytte mod op til 90 procent af alle tilfælde af livmoderhalskræft, kan være på vej til Danmark.",Mere effektiv uden flere bivirkninger Godkendt i USA - ikke i EU Beskytter mod ni HPV-typer,"En ny og bedre vaccine mod livmoderhalskræft kan være på vej til Danmark. Det oplyser Kræftens Bekæmpelse i en pressemeddelelse. En international forskergruppe med blandt andet danske forskere har nemlig udviklet og undersøgt en ny HPV-vaccine. Den nye vaccine kan beskytte mod op til 90 procent af alle tilfælde af livmoderhalskræft, hvor den gamle vaccine kun beskytter mod op til 70 procent. Susanne Krüger Kjær, der er professor på Rigshospitalet og forskningsleder hos Kræftens Bekæmpelse, har været med på det danske forskerteam, der har testet den nye vaccine. - Resultaterne i vores undersøgelse af den ny vaccine ser meget positive ud, udtaler hun i pressemeddelelsen. Forskerne har indsamlet resultater fra mere end 14.000 kvinder over en fireårig periode og resultaterne viser, at den nye vaccine er mere effektiv end den gamle og ikke giver flere bivirkninger. De amerikanske sundhedsmyndigheder, FDA, har godkendt den nye vaccine. Og ifølge Susanne Krüger Kjær ville de ikke gøre det, hvis vaccinen ikke var effektiv og med et minimum af bivirkninger. Vaccinen mangler dog stadig at blive blåstemplet af de europæiske sundhedsmyndigheder, EMA, så det er endnu uvist, hvornår vaccinen kan bruges af danske kvinder. Den nye vaccine mod livmoderhalskræft beskytter mod ni forskellige HPV-typer. Vaccinen, der bruges i dag, beskytter kun mod fire forskellige HPV-typer. Den nye vaccine beskytter mod de samme fire HPV-typer som den gamle samt fem nye. Som det ser ud i dag, kan danske piger i alderen 12 til 18 år blive vaccineret mod livmoderhalskræft gratis. Fra 2014 til 2015 kan piger, som er født fra 1993 til 1997, igen blive gratis HPV-vaccineret, hvis de ikke nåede det i første omgang. /ritzau/",,Indland,2015-02-20T05:13:00+00:00,https://www.dr.dk/nyheder/indland/ny-vaccine-giver-bedre-beskyttelse-mod-livmoderhalskraeft,DR
Råd skal lede Yemen ud af politisk krise,"Yemens regering trak sig i sidste måned. Nu er et overgangsråd på plads, der skal lede landet.",Mere dialog før ny præsident Houthi-milits bag angreb Regeringen trak sig efter uroligheder,"En menneskemængde samledes i februar på et stadium i Yemens hovedstad, Sanaa. I stilhed så de til, mens den magtfulde oprørsleder Abdul-Malik al-Houthi tonede frem på tre store skærme. Her fortalte han de mange tilhørere, at han havde opløst parlamentet. Yemen har været henkastet i politisk kaos, siden houthi-oprørerne trængte ind i hovedstaden i september sidste år. De har kæmpet for at vælte regeringen, og i januar trak både premierministeren og præsidenten sig. Nu er et overgangsråd på plads, der skal lede landet og styre det på ret kurs. Det oplyser FN-mægler Jamal Benomar ifølge nyhedsbureauet Reuters. - Dette fremskridt er ikke en endelig aftale, men et vigtigt gennembrud, der baner vejen for en fuld aftale, udtaler han i en erklæring. Som led i aftalen vil parlamentets 301 medlemmer blive siddende. Derudover bliver rådet oprettet med et endnu ikke specificeret antal pladser. De to enheder skal sammen vedtage den lovgivning, der skal styre Yemen i overgangsprocessen. Ifølge Jamal Benomar er det nødvendigt med yderligere dialog, før spørgsmålet om en ny præsident og nye ministre er faldet på plads. Der skal også fortsat diskuteres sikkerhedsspørgsmål, oplyser han. Den shiamuslimske houthi-milits havde i dagene op til regeringens afgang angrebet både præsidentpaladset og præsidentens bolig i hovedstaden Sanaa. Få dage inden havde de angrebet premierministerens bilkortege. I kølvandet på disse begivenheder tilbød regeringen med premierminister Khaled Bahah i spidsen præsident Abd-Rabbu Mansour Hadi at trække sig. Regeringen oplyste i et opsigelsesbrev, at den ønskede at »distancere sig fra det destruktive politiske kaos, der hverken er baseret på lov eller logiske systemer.« Kort efter brevet begyndte at cirkulere på sociale medier, oplyste en talsperson for præsident Abd-Rabbu Mansour Hadi, at også han ville gå af.",Lisbeth Quass,Udland,2015-02-20T07:03:00+00:00,https://www.dr.dk/nyheder/udland/raad-skal-lede-yemen-ud-af-politisk-krise,DR
BILLEDER Terror-dræbt filminstruktør bisat,,,,Carsten Thomsen,,2015-02-24 00:00:00,https://www.dr.dk/Nyheder/Billedserier/2015/02/24180440.htm?focusId=4174421,DR
Lavtlønnede statsansatte får mere i pension - intet lønløft,"De lavtlønnede statsansatte får ikke den højere mindsteløn, som fagforeningerne krævede i den nye overenskomst, erfarer DR Nyheder.","4,44 procent mere i løn","Der bliver ikke noget lønløft til de lavest lønnede statsansatte i den nye overenskomst, erfarer DR Nyheder. I stedet får de lavest lønnede statsansatte et løft i pensionsindbetalingen, fortæller flere kilder tæt på forhandlingerne til DR Nyheder. Aftalen om en ny overenskomst til de omkring 184.000 statsansatte er ifølge DR Nyheders oplysninger stort set på plads. Aftalen mangler dog stadig at blive godkendt af fagforeningernes forhandlingsudvalg, før den er endeligt vedtaget. Derefter skal den til afstemning blandt medlemmerne. Aftalen indeholder ifølge DR Nyheders oplysninger følgende elementer: Lønstigninger på i alt 4,44 procent over de tre år, overenskomsten varer. Mere i pension til de lavest lønnede statsansatte. Ret til 1 ekstra uges forældreorlov med fuld løn til fædre. En ret, der ikke ændrer på morens ret til lønnet forældreorlov. En ekspertgruppe, der kan tage ud på de statslige arbejdspladser og forbedre det psykiske arbejdsmiljø.",Morten Frandsen og Jacob Munch,Penge,2015-02-06T12:24:00+00:00,https://www.dr.dk/nyheder/penge/lavtloennede-statsansatte-faar-mere-i-pension-intet-loenloeft,DR
BILLEDER Et halvt århundrede bygget i LEGO,,,,Martin Kunzendorf,,2015-02-24 00:00:00,https://www.dr.dk/nyheder/billedserier/2015/02/24125351.htm?focusId=4095585,DR
VIDEO Mobile sygeplejersker skal forhindre unødvendige indlæggelser,"Et nyt hold af specialiserede hjemmesygeplejersker skal sørge for, at mere behandling kan foregå i hjemmet. ",,,Lisa Maria F Christensen,Indland,2015-03-10T21:06:00+00:00,https://www.dr.dk/nyheder/indland/video-mobile-sygeplejersker-skal-forhindre-unoedvendige-indlaeggelser,DR
Travle sygeplejersker er bekymrede for patienter,"Overbelægning og arbejdspres kommer til at gå udover patienterne, frygter sygeplejerskerne på medicinske afdelinger i hovedstaden.",Hospitaler skal kunne klare travlhed  Overbelægning er et stadigt problem,"Mange af hovedstadens sygeplejersker har i øjeblikket så travt, at de ikke kan passe deres job ordentligt. Det skriver Frederiksborg Amts Avis.  Vibeke Westh, der er kredsformand i Dansk Sygeplejeråd i Hovedstaden, advarer om, at massiv overbelægning på de medicinske afdelinger er skyld i, at det ikke er sikkert at være patient: - Vi skal ikke stiltiende se til, at det er på grænsen til, at patientsikkerheden er i fare, siger Vibeke Westh. Hos regionen mener man ikke, overbelægning er et generelt problem. Dog erkender Svend Hartling, der er koncerndirektør i Region Hovedstaden, at der har været ekstra pres på flere afdelinger de seneste uger. Men det skal hospitalerne selv løse: - Vi skal kunne håndtere spidsbelastninger, og det er uanset, hvor godt vi bliver normeret og hvor mange sengepladser, vi har, siger Svend Hartling. Sygeplejerskernes advarsel bekymrer De Radikales Karin Friis Bach, der er formand for Sundhedsudvalget i Region Hovedstaden: - Regionen har allerede afsat 40 millioner kroner til at finde frem til en løsning på problemet med overbelægninger. Men selvom problemet er blevet mindre, har det ikke været nok. - Vi bliver nødt til at tage en diskussion med ledelsen om, hvad der skal til for at afhjælpe den konstante overbelægning. Det er ikke acceptabelt, siger Karin Friis Bach.  ",Line Rasmussen,København,2015-03-18T10:20:00+00:00,https://www.dr.dk/nyheder/regionale/hovedstadsomraadet/travle-sygeplejersker-er-bekymrede-patienter,DR
Travle sygeplejersker slår alarm: Vi laver farlige fejl,"Det er konstante effektiviseringskrav, der presser de ansatte ud i fejl, mener sygeplejersker og patientforeninger.",Situationen er dybt bekymrende Krav om effektiviseringer presser,"Daglige fejl i doseringen af medicin. Patienter, som ikke får tilstrækkeligt med væske. Målinger, som ikke bliver foretaget. Medicin, der ikke bliver givet til tiden. De ansatte på ældremedicinsk afdeling på Svendborg Sygehus, der hører under OUH, har så travlt, at de ofte eller dagligt begår fejl i plejen af de stærkt svækkede ældre patienter. Det viser en tilsynsrapport fra Arbejdstilsynet om det psykiske arbejdsmiljø på afdelingen, som Fyens Stiftstidende har fået aktindsigt i. Situationen er dybt bekymrende lyder det samstammende fra Ældresagen, Danske Patienter og Dansk Sygeplejeråd. - Men desværre er det langtfra et problem, som isolerer sig til Svendborg, fortæller John Christiansen, formand for Dansk Sygeplejeråd i Syddanmark. Han får hver måned flere henvendelser fra sygeplejersker, som kan fortælle lignende historier. Sygeplejersker og patientforeninger peger på, at konstante effektiviseringskrav presser de ansatte ud i fejl. Ældremedicinsk afdeling har gennem det meste af 2014 kæmpet med høje belægningsprocenter, og danske og internationale undersøgelser har dokumenteret, at en høj belægning øger dødeligheden blandt patienter, fordi personalet får for travlt. Ifølge ledende overlæge på afdelingen i Svendborg, Søren Jakobsen, er afdelingens belægningsprocent støt stigende, og han anerkender personalets frustration. Historien om ældremedicinsk afdeling i Svendborg er den første i rækken af flere om forholdene på de fynske sygehusafdelinger i Fyens Stiftstidendes artikelserie ""Farlige fejl"". /ritzau/",,Indland,2015-03-15T22:01:00+00:00,https://www.dr.dk/nyheder/indland/travle-sygeplejersker-slaar-alarm-vi-laver-farlige-fejl,DR
Hospitalslæger rykker ud til patienter på plejehjem,Overbelægning får læger og sygeplejersker på Regionshospitalet i Horsens til at behandle de ældre på plejehjem.,Direktør: Måske en mere permanent løsning,"Regionshospitalet i Horsens er for første gang begyndt at rykke ud af huset for at behandle patienter. Belægningen på hospitalet har været under stort pres de sidste ni uger. Alle senge har været i brug, og der har været sat ekstra bemanding ind. Derfor er behandlingen foregået ude på flere plejehjem, fortæller sygeplejefaglig direktør, Inge Pia Christensen. - Vi har valgt at sige, at vi kan tilbyde en specialiseret behandling med både sygeplejersker og læger på plejehjemmene, siger hun. Foreløbig bliver den nye ordning testet i to uger. - Så evaluerer vi den og ser, om det er noget, vi kan have glæde af fremover, når vi har overbelægning, siger Inge Pia Christensen. Belægningen på Regionshospitalet i Horsens  har i år ligget på 125 procent - normalt ligger den på 100.  ",Villy Vestergaard,Østjylland,2015-03-04T11:04:00+00:00,https://www.dr.dk/nyheder/regionale/oestjylland/hospitalslaeger-rykker-ud-til-patienter-paa-plejehjem,DR
BILLEDER Pårørende mangler svar på deres kæres skæbne,,,,Carsten Thomsen,,2015-03-08 00:00:00,https://www.dr.dk/Nyheder/Billedserier/2015/03/08132124.htm?focusId=2959771,DR
Over hver fjerde læge og sygeplejerske føler sig mærket af stress,"Det er et stressramt personale, der behandler på de københavnske hospitaler, og det kan give fejl i behandlingen.",Pludselig dårlige patienter stresser Stress kan give fejl i patientbehandling,"Strømmen af akutte patienter giver læger og sygeplejersker så travlt, at det fører til stress. For lægen Kim Bartholdi er hverdagen en konstant prioritering blandt hvem, der skal have behandling først. Det stresser hans arbejde på Medicinsk Afdeling på Amager Hospital: - Forleden havde jeg en patient, som var meget utilpas, og så rigtig skidt ud. Det viste sig, at hun havde en stor blodprop i hjertet og måtte akut på Rigshospitalet. Så er der lige pludselig en kaskade af opgaver, som skal løses, inden hun måske får hjertestop, siger Kim Bartholdi. Over hver fjerde læge og sygeplejerske på københavnske hospitaler svarer i en trivselsundersøgelse, at de føler sig stressede dagligt eller ugentligt, skriver Amagerbladet. Der er for travlt til, at arbejdsgangen altid virker, oplever lægen Kim Bartholdi: - Vi har et system, hvor vi giver patienten en farve ud fra puls og blodtryk. Rød er akut, mens grøn godt kan vente. Men det sker, at folk er mere syge, end vi har vurderet med systemet, siger lægen, der i de situationer må smide, hvad han har i hænderne:   - Så kan patienten være blevet mere syg i mellemtiden, og så skal vi hurtigt sadle om. Det er bekymrende, at så mange hospitalsansatte tit oplever stress, mener man i foreningen Yngre Læger. For patienter risikerer, at der sker flere fejl, og personalet kan brænde ud:  - Det er absolut et problem, fordi det har konsekvenser for både den enkelte og det system, vi skal til at have til at køre hver dag, siger formand Camilla Rathcke.  ",Line Rasmussen,København,2015-03-05T08:08:00+00:00,https://www.dr.dk/nyheder/regionale/hovedstadsomraadet/over-hver-fjerde-laege-og-sygeplejerske-foeler-sig-maerket-af,DR
TIMELAPSE Se Færøerne gå i sort på 30 sekunder,"Blot fire minutter tog det fra solformørkelsen begyndte, til det hele var ovre. Her kan du dog opleve det hele meget hurtigere.",,,Kasper Søby,Viden,2015-03-20T11:37:00+00:00,https://www.dr.dk/nyheder/viden/timelapse-se-faeroeerne-gaa-i-sort-paa-30-sekunder,DR
BILLEDER Se ødelæggelserne efter tropisk cyklons rasen,,,,Carsten Thomsen,,2015-03-16 00:00:00,https://www.dr.dk/Nyheder/Billedserier/2015/03/16205422.htm?focusId=4070139,DR
BILLEDER Kvinden der levede i udstillingsvinduet,,,,Carsten Thomsen,,2015-03-13 00:00:00,https://www.dr.dk/Nyheder/Billedserier/2015/03/13101327.htm?focusId=4169751,DR
VIDEO 10-årig yogainstruktør: 'Yoga er godt efter en stressende skoledag',"Et af de første yoga-kurser, hvor børn underviser andre børn, er netop blevet afhold i Hjørring.",,,Johanne Wulff Sørensen og Emma Løgstrup- Foto: Annelie Saks Justesen,Indland,2015-03-05T11:43:00+00:00,https://www.dr.dk/nyheder/indland/video-10-aarig-yogainstruktoer-yoga-er-godt-efter-en-stressende-skoledag,DR
Sammenbruddet i Norwegian spidser til: 3F varsler 'sympati-konflikt',"3F varsler sympatistrejke med Norwegian-piloter. 3Fs medlemmer står for catering, påfyldning af brændstof og bagagehåndtering.",Andre forbund er med Etablerer nye datterselskaber,"Fagforbundet 3F afsender første varsel om sympatikonflikt med de norske piloter i Norwegian, der har nedlagt arbejdet, oplyser fagforbundet i en pressemeddelelse. Situationen er usædvanlig, lyder det fra Jan Villadsen, der er formand for 3F's Transportgruppe. - Det er ikke hverdagskost, at en konflikt mellem ansatte og en virksomhed i et andet nordisk land kan brede sig til Danmark. Men ansatte i luftfarten er i øjeblikket udsat for et særdeles hårdt pres, når det gælder deres løn og ansættelsesvilkår. - Og det kan hurtigt blive ansatte i danske selskaber, der får brug for sympati og bistand fra norske og svenske kolleger, siger Jan Villadsen, der også er formand for Nordisk Transportarbejder Føderation, den nordiske paraplyorganisation på transportområdet. Hvis strejken bliver til virkelighed, kan det få konsekvenser for store dele af Norwegians operationer. - Det vil betyde, at catering, påfyldning af brændstof og bagagehåndtering går i stå. Når nogen ikke vil forhandle overenskomst med andre af vores grupper, så er det det, vi kan gøre, fortæller Jan Villadsen til DR Nyheder. Torsdag tog Serviceforbundet samme skridt. Her kan omkring 3000 medlemmer potentielt blive involveret i konflikten. En sympatikonflikt kan tidligst bryde ud om to uger. Efter reglerne skal fagforbundene afsende andet varsel om sympatikonflikt i næste uge. De danske fagforbund reagerer på en appel fra det norske fagforbund Parat, som har bedt om hjælp i forbindelse med piloternes konflikt med Norwegian. - Vi står i en situation, hvor flybilletter bliver billigere og billigere, imens konkurrencen bliver hårdere og hårdere, og flyselskab efter flyselskab sender regningen videre til sine ansatte, siger Jan Villadsen. - Den udvikling er vi blevet bedt om at hjælpe piloterne i Norwegian Air med at vende. De ønsker bistand til at sikre fair transport i stedet for et ræs mod bunden. Det har vi tilkendegivet, at vi vil støtte, tilføjer han. Siden weekenden har Norwegian-ledelsen forsøgt at finde en løsning med Norwegian Pilot Union (NPU) og fagforeningen Parat i en fastlåst strid om piloternes ansættelsesforhold. Parterne er dog ikke fået frem til en fælles løsning. Det har torsdag resulteret i, at Norwegians ledelse rykker rundt på strukturen som svar på konflikten med piloterne og etablerer nye datterselskaber for sine piloter i henholdsvis Norge, Sverige og Danmark. Strejken blandt Norwegians piloter ventes fredag at ramme 35.000 passagerer i Skandinavien. /DR Nyheder/ritzau/",,Penge,2015-03-06T07:15:00+00:00,https://www.dr.dk/nyheder/penge/sammenbruddet-i-norwegian-spidser-til-3f-varsler-sympati-konflikt,DR
Solhaven: Tre frifundne er psykisk nedbrudt,"Justitsministeren får brev fra forstander, der sammen med 11 ansatte blev frifundet for overgreb mod 20 unge.",Frifundet for brug af vold Solhvaen blev lukket Anbragte unge presset På kanten af fallit,"En langvarig straffesag om påståede voldelige overgreb mod unge på opholdsstedet Solhaven i Himmerland har haft alvorlige konsekvenser for flere af de tiltalte. Tre mænd er så hårdt ramt af psykiske problemer, at de formentlig aldrig kommer ud på arbejdsmarkedet igen. Det oplyser den tidligere forstander Søren Virenfeldt i en klage, som han har sendt til justitsminister Mette Frederiksen (S). Virenfeldt og 11 ansatte på opholdsstedet i Farsø blev i januar alle frifundet for anklagerne om vold og ulovlig tvang over for 20 anbragte unge. Det var resultatet af en maratonlang retssag, som stod på i næsten halvandet år ved Retten i Aalborg. - Er Danmark virkelig et retssamfund, når det her kan ske, spørger Søren Virenfeldt i brevet til ministeren. Han henviser for eksempel til de tre tidligere medarbejdere, som formentlig vil være psykisk nedbrudte resten af livet. Straffesagen førte også til, at Solhaven med cirka 80 medarbejdere blev lukket. Desuden er Himmerlands Rådgivningscenter, som Søren Virenfeldt ejer halvdelen af, blevet ramt. I dette firma er der forsvundet omkring 100 arbejdspladser, skriver han. Forstanderen anklager Nordjyllands Politi for en fordrejet efterforskning, som var baseret på rygter. Politiet skal således have gjort meget ud af at fortælle de tidligere anbragte unge, at de havde udsigt til en erstatning, påstås det. Virenfeldt blev anholdt og afhørt 19. april 2012. Om morgenen samme dag havde en af de anbragte unge fortalt ham, at politiet havde presset ham til at anmelde en af de ansatte. Solhaven har løst nogle af dette samfunds vanskeligste opgaver ved at tage sig af unge, som ofte var opgivet af alle andre pædagogiske tilbud, fastslår han i brevet til ministeren. - Mit ellers gode navn, ry og rygte er mistænkeliggjort i en sådan grad, at det bliver meget svært for mig at starte noget nyt. Jeg er selv på kanten af økonomisk fallit, og det har haft store personlige omkostninger for mig og min familie, skriver Søren Virenfeldt. Statsadvokaten i Viborg opgav 11. februar at anke frifindelsen til Vestre Landsret. /ritzau/",,Indland,2015-03-03T16:57:00+00:00,https://www.dr.dk/nyheder/indland/solhaven-tre-frifundne-er-psykisk-nedbrudt,DR
Provinsborgmestre: København tager for få flygtninge,"Flere borgmestre er utilfredse med, at provinsen skal integrere langt flere flygtninge end København.",- Hovedstaden favoriseres Minister: Fordeling er fair,"Provinsen skal i 2015 integrere langt flere flygtninge end hovedstadsområdet, og det får nu flere borgmestre på barrikaderne, skriver Jyllands-Posten. Set i forhold til indbyggertal har de øvrige regioner fået tildelt to til tre gange så mange flygtninge som Region Hovedstaden. Og mens en række ø- og udkantskommuner skal huse flest, skal København og flere omegnskommuner ikke tage imod en eneste af de anslåede 12.000 flygtninge, som får opholdstilladelse i år. - Hovedstaden burde løfte fuldstændig på lige fod med alle andre, når vores regering har besluttet, at vi skal lukke dørene op, siger Hans Ejner Bertelsen, Venstre-borgmester i Morsø Kommune, til avisen. Samsøs borgmester, Marcel Meijer (S), ser fordelingen af flygtninge som et udtryk for, at hovedstaden gang på gang favoriseres. Også blandt landets store kommuner er der kritik af, at København ikke skal tage imod flygtninge. Det gælder blandt andet i Aarhus Kommune, hvor beskæftigelsesrådmand Thomas Medom (SF) kalder det helt vanvittigt. Men integrationsminister Manu Sareen (R) afviser kritikken fra provinsen. Den nuværende fordeling er ifølge ministeren fair: - Modellen giver en bred geografisk fordeling af nye flygtninge og en mere jævn fordeling af den samlede integrationsopgave mellem kommunerne, siger han. Samsø, Læsø og Ærø er de tre kommuner, der i forhold til indbyggertallet skal tage imod flest flygtninge med henholdsvis 18, 8 og 25. I den anden ende af skalaen ligger hovedstadskommunerne Hvidovre, Gladsaxe og Rødovre, der skal tage imod 22, 18 og 10, men fordi indbyggertallet her er væsentligt højere, er andelen i forhold til indbyggertallet lavt. /ritzau/",,Politik,2015-03-25T05:03:00+00:00,https://www.dr.dk/nyheder/politik/provinsborgmestre-koebenhavn-tager-faa-flygtninge,DR
Lægers frygt for fejl giver overbelægning på sygehus,"Praktiserende læger sender flere med hjerte-symptomer på hospitalet, fordi de er bange for at overse alvorlige tilfælde.",Dødsfald har gjort lægerne nervøse Hospitalsdirektør:  Det presser os meget,"De praktiserende læger tør i mindre grad tage ansvaret for patienter med hjertesymptomer og er bange for at overse alvorlige tilfælde. Derfor sender de nu flere patienter videre til hospitalet. Det har givet travlhed på Regionshospitalet i Horsens, hvor belægningen de seneste ni uger været oppe på 125 procent. - De praktiserende læger henviser flere patienter med hjertesymptomer til indlæggelse på hospitalet, og det er noget nyt, siger sygeplejefaglig direktør i Horsens, Inge Pia Christensen. Stigningen sker efter at en praktiserende læge på Fyn i marts sidste år overså en patient med hjertesymptomer - patienten døde kort tid efter. - De praktiserende læger tør naturligvis ikke tage det ansvar ikke at få en patient med hjertesymptomer indlagt, så dem har vi set flere af, forklarer Inge Pia Christensen. Årstidens kulde har også spillet ind på det store pres, som Regionshospitalet i Horsens de seneste ni uger har mærket, fortæller hun. - Det har presset os rigtig meget, fordi vi har måttet tage alle vores senge i brug, siger Inge Pia Christensen. Regionshospitalet i Horsens er gået fra at være i det kritiske røde felt i forhold til overbelægning - til nu at være i gult.  ",Villy Vestergaard,Østjylland,2015-03-04T05:49:00+00:00,https://www.dr.dk/nyheder/regionale/oestjylland/laegers-frygt-fejl-giver-overbelaegning-paa-sygehus,DR
Otte unge forskere gør svær forskning let at forstå,"Banebrydende forskningsresultater, akademisk fix og begejstring lyser ud af finalisterne i konkurrencen Ph.d. Cup 2015",Tekst har overbevist dommerne Fra biodiversitet til blodpropper Banebrydende forskning i hjertemedicin Samfundsrelevans fodrer drivkraften Akademisk fix af opdagelsen,"﻿Tre års forskning forklaret på en let måde på bare få minutter. Det lyder umuligt og nok også lidt overfladisk. Men det er faktisk muligt, når man fokuserer på det væsentligste. Det vidner konkurrencen Ph.d. Cup 2015 om. Hvert år inviterer DR, Dagbladet Information og Lundbeckfonden i samarbejde med de danske universiteter forskere til at deltage i konkurrencen. Den skal minde forskere om, at det er vigtigt, at de kan forklare deres forskning, så vi andre uden viden om emnet forstår, hvad det handler om, og hvorfor forskningen er vigtig for os. Otte forskere fra Aalborg, Aarhus, Syddansk og Københavns Universiteter samt Arkitektskolen i Aarhus er kommet gennem nåleøjet i konkurrencen – så de er klar til finalen. De har hver især skrevet en tekst, der har overbevist dommerkomiteen om, at de har X-factor. I den afsluttende dyst får de en aften på scenen i DR Koncerthuset foran et stort publikum tre minutter til at gøre os andre klogere på vigtigheden af deres forskning. Og én af dem kan gå hjem som samlet vinder. I år dækker de otte finalister en bred vifte af emner. Morten Würtz har kigget på optimal medicinering mod blodpropper, Martin Odgaard på hvor lidt naturen fylder i byplanlægning, mens Morten Kyed kommer med et bud på, hvordan en ny form for maskulinitet beskytter mod ulykker på jobbet. Johan Andersen Ranberg har set på, hvordan man på en bæredygtig måde kan gøre brug af medicinske stoffer fra naturen, mens Asger Moll Wingender har studeret, hvordan videregående uddannelser kan kurere fattigdom. Mia Beck Lichtenstein har som den første forsker i Danmark fordybet sig i træningsafhængighed, Anne Mørk har forsket i frivillighed i USA, mens Naia Morueta-Holme har kigget på nutidens og fremtidens natur. Én af de otte forskere har opdaget noget, der må kaldes banebrydende. Ifølge læge Morten Würtz’ forskning tyder alt på, at man i dag ikke medicinerer mennesker optimalt, når de har risiko for blodprop i hjertet. Mange får nemlig en blodprop, selv om de spiser verdens meste udbredte lægemiddel aspirin, der skal fortynde blodet, så det netop ikke danner blodpropper. Morten Würtz og hans kolleger mener, at de har fundet en mulig forklaring. Folk får aspirin for sjældent, og hvis de samtidig får mavesårsmedicin, nedsættes virkningen af aspirin. Morten Würtz husker stadig øjeblikket, da det gik op for ham, hvad forskningsresultatet betød. - Jeg havde den der fornemmelse, som vi forskere går og hungrer efter, men som vi desværre oplever for sjældent: At vi efter flere års forskning gør vores resultater op og ser det, vi havde håbet på, men som vi ikke helt havde troet på, siger Morten Würtz til DR Viden. - Og jeg blev samtidig videnskabeligt opstemt af resultaterne, fordi jeg ved, hvor mange patienter, det her drejer sig om. Hvor vigtigt det potentielt er. Og netop vigtigheden for de mange hjertesyge patienter er en enorm drivkraft for mig, siger han. Morten Würtz forklarer, at man som forsker kan leve længe på sådanne oplevelser. For det kommer ikke nødvendigvis særligt mange af dem. Der kan komme årevis af tørke, hvor man arbejder hårdt, men ikke finder det, man håber på - Så jeg er helt fortrolig med, at jeg potentielt skal leve temmelig længe på det akademiske fix, jeg fik på det tidspunkt. Og det gør jeg sådan set stadigvæk, siger han. Du kan opleve Morten Würtz og de syv andre finalister i et show på DR2 lørdag den 18. april 2015. Og inden da kan du møde alle forskerne her på DR Viden og høre om deres forskning.",Hanne Kokkegård,,2015-03-27T06:30:00+00:00,https://www.dr.dk/nyheder/viden/naturvidenskab/otte-unge-forskere-goer-svaer-forskning-let-forstaa,DR
Husk de gode manerer: Puds skoene og hold døren,"Vi synes selv, vi er høflige i Danmark, men på den anden side af grænsen er de ikke enige.",Connie Hedegaard: Puds skoene Vi er de mest skamløse,"Vi er slet ikke så høflige og flinke herhjemme, som vi nok går rundt og tror. Eller - måske er vi flinke, men sådan bliver vi bare ikke opfattet, når vi er sammen med udlændinge. Heidi Rottbøll Andersen er stifter af Living Institute og har gennem 11 år rådgivet danske virksomheder om, hvordan man bør opføre sig, når man er i udlandet. Når hun spørger folk på den anden side af grænsen, hvordan de opfatter danskerne, er beskeden klar: - De har meget godt at sige om os, men de siger samstemmende, at vi er uhøflige. De mener, at vi har dårlige manerer, siger hun. Når vi går ud af en butik, er vi fx for dårlige til at holde døren for den person, der kommer efter os. Og udenlandske kvinder forventer, at mænd lader dem gå ud af døren først. - Så der opstår mange både lidt sjove, men også pinlige episoder. Der er jo også mange udenlandske mænd, der vil lade danske kvinder gå først igennem døren, men det forventer de danske kvinder ikke, og så står de der og venter på hinanden, siger Heidi Rottbøll Andersen. Connie Hedegaard var i fire år klimakommissær i EU og har også lagt mærke til sammenstøddet mellem forskellige kulturer. - Der er mange, der forventer, at kvinderne skal gå først ud af en elevator - også selv om de står bagerst. Og det synes vi nok er noget pjat her i Danmark, siger hun. Hun har et par meget konkrete tips til, hvordan vi kan score nemme point på høflighedsskalaen: - Vi er nok lidt hurtige i Danmark til at komme på fornavn på folk og give klap på skulderen og sådan noget. Det skal man passe på med, hvis man ikke vil opleve kulturen som en barriere. Og så kommer man også langt over for italienere og spaniere, hvis man pudser sine sko. Det er en lille ting, men det er altså sådan noget, de lægger mærke til, siger hun. Selv om vi måske mangler lidt manerer, er der noget andet, vi er rigtig gode til. Faktisk viste en undersøgelse for nogle år siden, at danskerne er det mest skamløse folkefærd i verden. Vi er simpelthen ikke bange for at blive til grin: - I denne uge kunne man se Legos administrende direktør, Jørgen Vig Knudstorp, bryde ud i dans og sang. Han var ikke bange for at blive til grin, mens en tysk eller en hvilken som helst anden virksomhedsleder nok ville have tænkt sig om en ekstra gang, før han stillede sig op og sang falsk og dansede, siger Heidi Rottbøll Andersen. programmet Bagklog på P1 lige her."">http://mu.net.dr.dk/admin/programcard/get/?id=urn:dr:mu:programcard:54ed9c5ba11f9f188cae4a86 Og den verdensrekord er der vel ingen grund til at skamme sig over. Ligesom det heller ikke som sådan er dumt, at vi er gode til at overholde mødetider herhjemme, mens man i udlandet godt kan komme for sent til et møde. Det gælder bare om at kende hinandens normer, så en handel ikke går i vasken, fordi man har glemt at pudse sine sko. Årsagen til, at vi har glemt at holde på formerne og gemt de gode manerer lidt af vejen, mener Heidi Rottbøll Andersen i øvrigt skal findes i ungdomsoprøret i 1968. - Alle autoriteter blev fjernet både i hjemmet og på arbejdspladsen, og det blev upopulært at være høflig og beleven. Vi lavede en mental revolution, som ikke opstod i andre lande, siger hun. Du kan høre mere om Connie Hedegaards erfaringer fra udlandet i programmet Bagklog på P1 lige her.",Jens Gjesse Hansen,Indland,2015-03-01T13:54:00+00:00,https://www.dr.dk/nyheder/indland/husk-de-gode-manerer-puds-skoene-og-hold-doeren,DR
B&O skal fyre 125 medarbejdere i stor sparerunde,Den hæderkronede virksomhed har røde tal på bundlinien. Alene i Danmark skal 68 stillinger nedlægges.,Lys forude for B&O,"Hvor nødigt de end vil det, så er det nu ikke til at ændre: Der skal nedlægges 68 stillinger i Danmark, de fleste i Stuer, hvor B&Os hovedkvarter ligger. Det oplyser B&O til DR Nyheder. I alt skal den 90 år gamle virksomhed fyre 125 medarbejdere. Det sker for at forsøge at vende underskud til overskud. Ved udgangen af regnskabsåret 2013/2014 var der i alt 2347 ansatte i B&O. Radio- og tv-producenten har alvorlige ridser i lakken og skal spare 100 millioner kroner om året, og i en fondsbørsmeddelelse har selskabet derfor meddelt, at der bliver taget nogle væsentlige skridt for at reducere omkostningsbasen. Hovedparten af nedskæringerne sker i selskabets AV-forretning, der blandt andet producerer fjernsyn og højttalere, og hele manøvren ventes at koste mellem 15 og 20 millioner kroner i engangsbeløb.Der bliver gået struktureret til værks Dermed går Tue Mantonis forudsigelser i opfyldelse. Han er på snart fjerde år administrerende direktør i B&O og sagde for en lille måned siden til DR Nyheder, at alt skulle kigges efter i sømmene, før nogle beslutninger skulle træffes. På spørgsmålet om, hvor langt B&O er i forhandlinger med potentielle partnere - eventuelt også gennem delt ejerskab svarede direktøren. - Vi er meget tidligt i forløbet, og vi taler med dem, der henvender sig. Så det vigtigste er at sige, at vi selv sidder i bilen. Det er os, der holder fast i rattet, og styrer denne her proces. Og det gør vi grundigt. Det bliver en meget struktureret proces, hvor vi kigger det hele igennem og så kommer vi til at kommunikere, hvad vores anbefaling er - og meget andet er der ikke at sige til det lige nu, sagde Tue Mantoni til DR Nyheder. AV-divisionen, hvor der altså skal spares mest, er selve kerneafdelingen hos B&O, og den kom igennem andet kvartal af 2014/2015 med en omsætning på 429 millioner kroner. Det er dårligere i forhold til andet kvartal året før, hvor omsætningen i AV-divisionen landede på 464 millioner kroner. I dag varsler B&O dog, at når selskabet kommer med sit regnskab for tredje kvartal formeentligt den 16. april, så vil det vise en omsætning i kvartalet på 800 millioner kroner. Det er samlet en fremgang på 19 procent, oplyser B&O.",Barbara Christensen,Penge,2015-03-12T09:20:00+00:00,https://www.dr.dk/nyheder/penge/bo-skal-fyre-125-medarbejdere-i-stor-sparerunde,DR
"QUIZ: Grisepasser, bolchekoger eller ølchauffør - hvad har politikerne lavet før de kom i Folketinget?","DR2-programmet Detektor har lavet en rundringning til medlemmerne af Folketinget for at undersøge, hvad de lavede før de blev politikere på fuld tid. Test din viden her.",,"Folketingspolitikerne bliver ofte skudt i skoene, at de ikke har haft et rigtigt arbejde og derfor ikke kender til, hvad der sker ude i virkeligheden. Men hvordan ser det egentlig ud med politikernes erfaring uden for Christiansborgs tykke mure? DR2-programmet Detektor har ringet til samtlige 179 folketingsmedlemmer og bedt om deres CV - alle politikere har svaret. I Quizzen her kan du teste din viden om nogle af de politikere, der har svaret Detektor. Se Detektor torsdag klokken 21 på DR2 og hør mere om politikernes erhvervserfaring.",Marie Rask Glerup,Politik,2015-03-12T17:26:00+00:00,https://www.dr.dk/nyheder/politik/quiz-grisepasser-bolchekoger-eller-oelchauffoer-hvad-har-politikerne-lavet-foer-de,DR
BILLEDER Gæsterne ankommer til Christiansborg slot,,,,Carsten Thomsen,,2015-03-17 00:00:00,https://www.dr.dk/nyheder/billedserier/2015/03/17213810.htm?focusId=4113861,DR
Afgående Politiken-redaktør: Det har taget for lang tid at nå vores mål ,"Den øverste chef for den digitale del af Politiken, Lars Grarup, siger farvel til avisen. Jeg har valgt at tage konsekvensen af, at det har taget for lang tid at nå vores mål, siger han. 
",Analysechef overtager posten,"Efter fem år som digital chefredaktør på en af Danmarks største aviser, stopper Lars Grarup på Politiken. Det oplyser avisen i en pressemeddelelse. - Vi har en strategi, en retning og nogle klare mål. Vi ved, hvor vi vil hen. Og vi ved, at det bliver et kæmpe arbejde, også videre frem. Alt det ændrer ikke ved, at det har taget lang tid at nå hertil. - Set i bakspejlet også for lang tid. Det har jeg valgt at tage konsekvensen af. Andre må tage det næste ryk, som forhåbentligt kan skabe det gennembrud, der er nødvendigt for at nå vores mål, siger Lars Grarup i en skriftlig kommentar. I forbindelse med Lars Grarups fratræden, gennemfører Politiken fra 1. april en omlægning af den digitale organisation, som fremover vil blive ledet af den nuværende analysechef, Frederik Wiedemann, som digital direktør. /ritzau/",,,2015-03-24T10:20:00+00:00,https://www.dr.dk/nyheder/kultur/medier/afgaaende-politiken-redaktoer-det-har-taget-lang-tid-naa-vores-maal,DR
FAKTA PKA er pensionsselskab for sygeplejersker og socialpædagoger,Hvad tjener direktøren? Hvor mange medlemmer er kvinder? Hvad står PFA for - få svarene her.,,"Kilde: pka.dk, dsr.dk m.fl.",Barbara Christensen,Penge,2015-04-09T19:41:00+00:00,https://www.dr.dk/nyheder/penge/fakta-pka-er-pensionsselskab-sygeplejersker-og-socialpaedagoger,DR
Vindmøllestrøm fra Anholt koster elkunder dyrt,,,,Morten Hansted,,2015-04-29 00:00:00,https://www.dr.dk/nyheder/2015/04/28232617.htm?focusId=3046352,DR
BILLEDER En kæmpe er faldet: Klaus Rifbjergs liv i billeder,,,,Carsten Thomsen,,2015-04-05 00:00:00,https://www.dr.dk/nyheder/billedserier/2015/04/05103708.htm?focusId=2959598,DR
BILLEDER En kæmpe er faldet: Klaus Rifbjergs liv i billeder,,,,Carsten Thomsen,,2015-04-05 00:00:00,https://www.dr.dk/nyheder/billedserier/2015/04/05103708.htm?focusId=4188628,DR
Svenske gidsler sat fri i Syrien,"Det overrasker svenske medier, at der overhovedet var svenske gidsler i Syrien.",Svenske medier: Hvem er de? Sad under barske forhold Genforenet med deres familier Andre svenske gidsler mishandlet,"To svenskere, der har været holdt som gidsler i Syrien, er fredag blevet sat fri. Det oplyser Sveriges udenrigsministerium til nyhedsbureauet TT ifølge SVT, der er den svenske pendant til DR. - Vi har haft et meget godt og tæt samarbejde mellem de svenske myndigheder, specielt politiet, skriver Sveriges udenrigsminister Margot Wallström i en pressemeddelelse. I øjeblikket er der ingen oplysninger om de to svenskere. Og det svenske udenrigsministerium ønsker lørdag aften hverken at kommentere på, hvem det drejer sig om, eller hvordan det lykkedes at få dem sat fri. SVT og andre svenske medier ved endnu ikke, om det overhovedet var en kendt sag for andre end Udenrigsministeriet, at de to sad som gidsler i Syrien. - Derudover kan jeg af velkendte årsager ikke give nogen detaljerede kommentarer om, hvordan vi arbejder i sådanne sager, skriver udenrigsministeren. Men Margot Wallström takker dog Palæstina og Jordan, der ser ud til at have spillet afgørende roller, for deres assistance. Derudover takker hun den palæstinensiske præsident Mahmoud Abbas personligt for, at han ""engagerede sig på afgørende vis"" i den svenske gidselsag. Der er ikke umiddelbart nogen oplysninger om, hvem der havde taget de to svenskere som gidsler, eller hvorfor de befandt sig i Syrien. Den svenske avis Expressen skriver, at de to svenskere ifølge avisens oplysninger har været gidsler i halvandet år under meget barske vilkår. De to frigivne gidsler er nu hjemme i Sverige igen, tilføjer Expressen, der dog ikke skriver, hvor oplysningerne stammer fra. Svensk politi er også tavse over for TT om frigivelsen af gidslerne. En af de to frigivne svenskere er dog en 33-årig mand, der er tilknyttet pinsekirken. - Vi er meget glade for, at han er fri, og derefter må alle oplysninger gå gennem familien, siger en talsperson for kirken til TT og tilføjer, at de to svenskere lige er blevet genforenet med deres familier. - Det er alt sammen så nyt endnu. De har brug for at fordøje det, men alle er glade, siger hun. Det er dog ikke første gang, at svenskere er blevet taget som gidsler i det borgerkrigsramte Syrien. For halvandet år siden blev en journalist og en fotograf kidnappet af tungt bevæbnede mænd, da de rejste rundt og talte med læger og patienter på lokale sygehuse tæt ved grænsen til Libyen. Efter syv ugers fangenskab blev de sat fri. - Vi er blevet slået med geværkolber, vi er blevet sparket, vi har fået piskeslag med gummislanger og fået hovedet dunket i et betongulv. Og vi har været udsat for foregivne henrettelser, hvor vi troede, at vi skulle dø. Og vi er blevet beskudt, sagde de to svenskere kort efter deres frigivelse i januar 2014.",Mette Stender Pedersen,Udland,2015-04-25T20:03:00+00:00,https://www.dr.dk/nyheder/udland/svenske-gidsler-sat-fri-i-syrien,DR
BILLEDER Aarhus fejrer Margrethe,,,,Kasper Madsbøll Christensen,,2015-04-08 00:00:00,https://www.dr.dk/Nyheder/Billedserier/2015/04/08141532.htm?focusId=4275947,DR
Minister: Trafikselskaber har ansvar for at forenkle Rejsekortets priser,"Både passagerer og politikere efterlyser et mere transparent prissystem for Rejsekortet. Den opgave skal ikke løses politisk, påpeger transportministeren.",Bolden er hos trafikselskaber Ungdomskort består,"Der er brug for en oprydning i Rejsekortets priser. Men det er trafikselskaberne, der bestemmer, hvad det skal koste at køre i tog og bus. Og det er ganske fornuftigt, mener transportminister Magnus Heunicke (S). Mandag sendte Trafikstyrelsen en rapport til Folketingets Transportudvalg, hvor der fremsættes et bud på en bedre løsning end den forvirrende prisstruktur, som er fulgt med det udskældte kort. Som det er i dag, er der forskellige prisstrukturer på blandt andet Sydsjælland, Midtsjælland og i hovedstaden. Og DR har tidligere afdækket, at det ofte er dyrere at bruge Rejsekortet end traditionelle billetter. - Der har både fra passagererne og fra politisk side været fremsat ønsker om et mere enkelt og forståeligt takstsystem. Med den nye rapport har Trafikstyrelsen givet et bud på, hvordan man kan forenkle taksterne på Sjælland, skriver Magnus Heunicke i en kommentar til DR Nyheder. Han påpeger dog samtidig, at lovgivningen er skruet sådan sammen, at det er trafikselskaberne - ikke politikerne, som bestemmer taksterne. - Og det en nok meget fornuftigt, at det er trafikselskaberne og ikke Transportministeriet eller Christiansborg, der bestemmer, hvad det skal koste at køre mellem Stege og Vordingborg, skriver ministeren. Magnus Heunicke har videresendt den nye rapport til Movia, DSB og Metroselskabet, som bestemmer taksterne på Sjælland. - Bolden ligger nu hos dem. I dag er der hele 26 forskellige områder med takster i Danmark. Dertil kommer en række individuelle rabatter, hvilket gør det stort set umuligt at beregne prisen for en rejse uden at have adgang til internettet. Følger man anbefalingerne i Trafikstyrelsens rapport, vil langt flere passagerer skulle betale samme pris. Samtidig foreslår styrelsen at fjerne de rabatter, som blandt andet unge og studerende får i dag. Transportministeren kan dog med egne ord garantere, at ungdomskortet bevares. - Det har regeringen sammen med SF, Enhedslisten og Dansk Folkeparti sikret finansiering til, skriver han til DR Nyheder.",Lisbeth Quass,Politik,2015-04-14T08:47:00+00:00,https://www.dr.dk/nyheder/politik/minister-trafikselskaber-har-ansvar-forenkle-rejsekortets-priser,DR
BILLEDER Yarmouk fanget som en lus mellem to negle,,,,Carsten Thomsen,,2015-04-06 00:00:00,https://www.dr.dk/Nyheder/Billedserier/2015/04/06154253.htm?focusId=3470656,DR
ARKIVBILLEDER Færgebranden der kostede 159 mennesker livet,,,,Carsten Thomsen,,2015-04-07 00:00:00,https://www.dr.dk/Nyheder/Billedserier/2015/04/07103601.htm?focusId=4187298,DR
Slideshow: valg2015 test,yyyyha testslider,,er du test slide,Adam Grausen,Valg2015,2010-04-20T07:10:00+00:00,https://www.dr.dk/nyheder/politik/valg2015/slideshow-valg2015-test,DR
Hjørring vil lokke kontanthjælpsmodtagere til kommunen,"Kommunen mangler arbejdskraft, og derfor går borgmesteren nu på jagt efter kontanthjælpsmodtagere, der vil bo i byen.",Mangel på hænder Skal slå sig ned Brug for stabil arbejdskraft Klar til svagere borgere,"Er du kontanthjælpsmodtager, og har du lyst til at flytte til Nordjylland for at arbejde, så har Hjørring Kommune et godt tilbud til dig. Hvor andre kommuner kæmper for at lokke de veluddannede og ressourcestærke danskere til, er Hjørring nu gået på jagt efter kontanthjælpsmodtagere, som har lyst til at slå sig ned og arbejde i den nordjyske kommune. De lokale virksomheder kommer nemlig til at mangle hænder i løbet af få år, og derfor er det ifølge borgmester Arne Boelt (S) ‘helt afgørende og nødvendigt', at der bliver lokket ny arbejdskraft til. - Vi er ikke bange for at tiltrække kontanthjælpsmodtagere, så længe de vil bo og arbejde i Hjørring. Hvis de vil have et arbejde, er jeg helt sikker på, at vores virksomheder kan tilbyde det til dem, siger han. Ifølge de seneste tal fra Økonomi- og Indenrigsministeriet bor der 65.295 personer i Hjørring, hvoraf 22.810 er i beskæftigelse. Men arbejdsstyrken i den nordjyske kommune er inden for de senest fem år skrumpet med 2.000 personer, hvilket svarer til syv procent af den samlede arbejdsstyrke. Som mange andre ydrekommuner døjer Hjørring med stor fraflytning, små ungdomsårgange samt et stigende antal ældre, og den udvikling vil kun fortsætte, lyder det fra borgmesteren. Omvendt viser en rundspørge blandt 330 lokale virksomheder, at hver tredje mener, at de kommer til at mangle både ufaglært og faglært arbejdskraft. Derfor er kommunen nu gået sammen med virksomhederne om at lokke flere kontanthjælpsmodtagere fra hele landet til. - Det er nu, vi skal slå til, siger Arne Boelt. Kommunen har blandt andet stillet en række lejligheder til rådighed, som nyankomne, der har fået et arbejde i en af de lokale virksomheder, kan flytte ind i. Det er nemlig vigtigt, at at kontanthjælpsmodtagerne slår sig ned i kommunen, understreger Arne Boelt. - Problemet med udenlandske arbejdere er, at de gerne vil tjene en masse penge i Danmark, som de kan bruge i deres hjemlande. Kontanthjælpsmodtagerne vil derimod gerne bo i Danmark, og derfor er vi ikke bange for at åbne en dør for dem, siger han og fortsætter. - Derudover mangler vi børn i vores skoler, så det ville være rigtig godt, hvis der kom flere familier til byen. Det kan være med til at bremse det faldende indyggertal, siger Arne Boelt. Den strategi bakker Anker Laden-Andersen, advokat og bestyrelsesformand for Hirtshals Havn, op om. Havnen skal i de næste år udbygge for et trecifret millionbeløb, og her bliver der blandt andet brug for ufaglært arbejdskraft, siger han. - Der er allerede virksomheder på havnen, som mangler arbejdskraft. De kontanthjælpsmodtagere, som borgmesteren taler om, er et perfekt eksempel på arbejdskraft, som vi kan bruge, siger han. - Det er dog vigtigt for virksomhederne, at de bosætter sig i nærområdet, for så er de mere stabile. Derudover styrker det også handelslivet og miljøet omkring havnen, hvis de bor her, siger Anker Laden-Andersen. Ifølge de senste tal fra Danmarks Statistik findes der mere end 173.000 kontanthjælpsmodtagere i Danmark, og Hjørring Kommune har allerede en del. Arne Boelt understreger, at kommunen allerede gør meget for at få dem i arbejde. Lokalpolitikerne er eksempelvis blevet enige om at afsætte 125 millioner kroner over de næste fire år til at få 1.700 flere ledige og sygemeldte ind på arbejdsmarkedet. Flere har eksempelvis alkohol eller psykiske problemer, og pengene skal blandt andet bruges på at afklare, hvem der på sigt kan komme i arbejde. Ifølge kommunens egne beregninger vil de 125 millioner kroner være tjent ind igen i 2018. Arne Boelt er dog helt indforstået med, at han tager en risiko ved at trække flere svagere borgere til den nordjyske kommune. - Nogle kontanthjælpsmodtagere vil blive svære at have med at gøre. Men langt de fleste er som alle os andre. De vil have et job, så de kan forsørge deres familier. Derfor tør jeg godt tage den risiko, siger Hjørrings borgmester.",Per Bang Thomsen og Victor Schrøder Friis,Penge,2015-04-03T05:00:00+00:00,https://www.dr.dk/nyheder/penge/hjoerring-vil-lokke-kontanthjaelpsmodtagere-til-kommunen,DR
Forsker gennemhuller Løkkes argument for håndværkerfradraget,"En forsker afviser Venstre-formand Lars Løkke Rasmussens argument om, at håndværkerfradraget mindsker sort arbejde.",Venstre holder fast Ordning bruges af vellønnede danskere,"Når Venstre-formand Lars Løkke Rasmussen konstaterer, at håndværkerfradraget - også kaldet boligjobordningen - har mindsket sort arbejde, holdet det ganske enkelt ikke. Sådan lyder det fra forskningschef Torben Tranæs i Rockwoolfondens Forskningsenhed, der i 2014 offentliggjorde en undersøgelse om blandt andet håndværkeres sorte aktiviteter. Han vurderer, at fradraget ingen direkte effekt har på sort arbejde. - Vi har undersøgt det ret grundigt, men har ikke kunnet finde nogen effekt. Hvis der var nogen effekt det første år med håndværkerfradraget, så det ud til, at det faktisk stimulerede det sorte arbejde, og i det andet år begrænsede det sort arbejde. Men gennemsnitligt over de første to år, vi kiggede på, kunne vi ikke se nogen effekt, siger Torben Tranæs. Han har set en udvikling, hvor sort arbejde - i de brancher fradraget måtte bruges - har udviklet sig helt parallelt med, hvordan sort arbejde har udviklet sig i brancher, hvor man ikke kunne bruge fradraget. Trods Torben Tranæs' forskning fastholder Venstre, at der er en positiv effekt på sort arbejde ved et håndværkerfradrag. - Rockwoolfonden siger også, at man heller ikke kan bruge deres rapport til at konkludere, at boligjobordningen ikke virker mod sort arbejde. Det er, fordi fondens rapport starter, før boligjobordningen bliver indført første gang, siger formanden for Skatteudvalget, Mads Rørvig (V). Men hvorfor tror I, at ordningen har en effekt på sort arbejde? - Det er helt åbenlyst, når man giver et fradrag for ydelser, der har en stor mængde af sort arbejde i sig, så må det have en effekt. Og det er også det, jeg oplever, når jeg taler med tømrermestre. De siger, det havde en effekt på sort arbejde, siger Mads Rørvig. Så du bestrider den forskning, der er på området? - Jamen, hvis man skal lave en undersøgelse af, om det virker eller ej, skal man lave en ny undersøgelse, der passer til boligjobordningen. Den undersøgelse her er ikke møntet på boligjobordningen, den er møntet på alt muligt andet. Så du kan ikke konkludere noget på det, siger Mads Rørvig. Håndværkerfradraget udløb med udgangen af 2014, fordi den nuværende regering ikke mente, at milliardomkostningen til ordningen stod mål med antallet af job, ordningen gav. Konkret lover Løkke Rasmussen at genindføre håndværkerfradraget med tilbagevirkende kraft, hvis han vinder valget. Det vil sige med virkning fra 1. januar 2015. Tal fra Skatteministeriet viste i august, at langt færre end ventet har gjort brug af håndværkerfradraget. Samtidig viste en analyse, at ordningen primært har været benyttet af danskere med en god løn. Kun 5,4 procent af danskere med en årsløn på under 200.000 kroner brugte således ordningen i 2013, mens tallet var på 39 procent for personer med en årsløn på over 700.000 kroner. Skatteministeriet vurderede i august, at boligjobordningen ville øge beskæftigelsen med mindre end 1.000 personer, ligesom der ikke kunne findes tegn på, at nedgangen i sort arbejde skyldtes boligjobordningen.",Theis Lange Olsen og Thomas Buhl,Politik,2015-04-14T12:00:00+00:00,https://www.dr.dk/nyheder/politik/forsker-gennemhuller-loekkes-argument-haandvaerkerfradraget,DR
Fly og skibe sat ind ved dieseludslip i Aabenraa Havn,Beredskabsstyrelsen arbejder igen på at indsamle olie i Aabenraa Havn.,Skete også i efteråret,"Et brud på et rør fra en opbevaringstank fik onsdag dieselolie til at sprøjte ud i bugten ved Aabenraa Havn. Syd- og Sønderjyllands Politi skriver på det sociale medie Twitter, at det drejer sig om et område på cirka 200 til 300 kvadratmeter, der er dækket af dieselolie. Indsatsledere fra Beredskabsstyrelsen og politiet er blevet tilkaldt. Miljøvagten har desuden sendt flere skibe til bugten og et fly i luften, der skal assistere med indsatsen. Politiet har delt et kort, hvor området for udslippet er markeret. Det kan du se ved at trykke herunder: Det er Beredskabsstyrelsen, der koordinerer indsatsen på stedet. Det er ikke lykkedes DR Nyheder at komme i kontakt med indsatslederen. Også i oktober sidste år blev havnen i Aabenraa ramt af et olieudslip. Her strømmede adskillige tons brændselsolie ud i vandet. Ligesom onsdagens udslip skyldtes udslippet i efteråret et hul i et rør. /DR Nyheder/",,Indland,2015-04-22T08:01:00+00:00,https://www.dr.dk/nyheder/indland/fly-og-skibe-sat-ind-ved-dieseludslip-i-aabenraa-havn,DR
Naser Khader: Vi tager imod det rigtige antal flygtninge,"Danmark skal ikke gøre sig mindre attraktiv for flygtninge, siger den konservative folketingskandidat.",Ikke mere plads i nærområderne Danmark skal styrke syrisk krigsindsats,"- Vi skal tage vores del af de flygtninge, der er flygtet fra Syrien. Jeg synes, at det antal, vi tager, er rimeligt. Sådan siger Naser Khader fredag aften i DR2-programmet ""Vi ses hos Clement."" Khader stiller op til Folketinget for de Konservative med forholdene i Mellemøsten som mærkesag. Han lægger en anden kurs for de Konservative end de to store partier i blå blok, Venstre og Dansk Folkeparti. Venstre, der var regeringspartner med de Konservative, sidste gang blå blok havde et flertal i Folketinget, vil gerne gøre det sværere at få familiesammenføringer samt forringe vilkårene for flygtninge. Målet er at gøre det mindre attraktivt at flygte til Danmark. Men det er ikke den rigtige vej at gå, siger Naser Khader. - Så du er uenig med Venstre? spørger værten Clement Kjersgaard. - Jeg er ikke medlem af Venstre. - Så det vil sige, at for Det Konservative Folkeparti er målet ikke, at Danmark skal være et land, som flygtninge vælger fra? spørger Clement Kjersgaard. - Vi kan ikke lukke grænserne helt og totalt. Vi er nødt til at tage vores del. Men vi skal ikke gøre som Sverige og sige, at alle er velkomne, lyder det fra Naser Khader. - Så et sted mellem Venstre og Sverige, kan man sige? spørger Clement Kjersgaard. - Det Konservative Folkeparti befinder sig midt imellem Venstre og Sverige, svarer Naser Khader. Halvdelen af alle syrere er i dag på flugt fra krigen i landet. Over halvdelen af dem befinder sig stadig i landet. Ifølge Unicef er flere end fem millioner af dem børn, der lever i fattigdom, væk fra deres hjem og med de farer, som krigen bringer med sig. Som udgangspunkt er det bedst at hjælpe flygtninge i eller tæt på deres hjemland, mener Naser Khader. - Det allerbedste er at hjælpe folk i nærområderne. Det er at hjælpe folk i Syrien, siger Naser Khader. Men det ser han dog ikke længere som en mulighed i forhold til de mange syriske flygtninge. - Den næststørste by i Jordan er en syrisk flygtningelejr. Jordanerne siger, at de simpelthen ikke kan tage flere, og at de ikke har vand nok til deres egen befolkning. Så hvis de skal hjælpe, må flygtningene tage deres eget vand med, siger Naser Khader. Den konservative folketingskandidat taler for, at vi skal blande os meget mere i borgerkrigen i Syrien, end vi gør i dag. - Det er også i vores interesse, at vi beskytter de 6,5 millioner syrere, som er interne flygtninge. For hvis du ikke beskytter dem i Syrien, så kommer de her. Og så skal du bruge penge på dem her, siger Naser Khader. Han siger, at Danmark og Vesten bør gribe ind i Syrien. Vi bør sikre luftrummet over områder i Syrien og skabe humanitære korridorer, hvor man med Vestens hjælp kan sikre evakuering af civile, og at nødhjælp når frem, mener han. - Enten skal man engagere sig hundrede procent, eller også skal man lade være. I forhold til Syrien har vi sagt, at vi gider ikke at blande os. Vi orker det ikke. Men det, at vi har været passive i forhold til Syrien, har medført, at vi nu skal forholde os til både, at der kommer mange flygtninge fra Syrien og risikoen for terror fra Islamisk Stat, lyder det fra Khader. Over 200.000 har mistet livet i den syriske borgerkrig, der nu raser på sit femte år uden udsigt til at ende foreløbigt. Se hele interviewet med Naser Khader i ""Vi ses hos Clement"" på DR2 i aften klokken 21.45.",Mathias Bay Lynggaard,Politik,2015-04-10T19:10:00+00:00,https://www.dr.dk/nyheder/politik/naser-khader-vi-tager-imod-det-rigtige-antal-flygtninge,DR
Nattevagter går alene med svage ældre på landets plejehjem,"Der er skåret for hårdt i bemandingen, mener både plejehjemsledere og ældreorganisationer.",Kritik fra Ældre Sagen Halvdelen har nattevagter der går alene Risikerer fyldte bleer og dødsfald,"Til trods for Ældremilliard og fokus på forholdene i ældreplejen, så har mange plejehjem kun en fast nattevagt til at passe de stadig dårligere ældre. Netop bemandingen i nattetimerne er skåret ind til benet, og nu er der skåret for hårdt, mener plejehjemsledernes formand Ole Mørk Nielsen. - Det er helt sikkert, at normeringerne er blevet dårligere - specielt om natten. Vi har igennem de sidste mange år, siden den økonomiske krise trådte ind, sparet så meget, at det efterhånden er svært at se, at man behandler de gamle på en værdig måde, siger Ole Mørk Nielsen. Og han får opbakning for chefkonsulent i Ældre Sagen, Margrethe Kähler, der netop mener, at ydertimerne er særligt problematiske. - Helt overordnet, så er vi overbevist om, at det især er aften, nat og weekender, at der er problemer med bemandingen, og det er også her, vi får mange henvendelser om enkeltsager, siger Margrethe Kähler. 21 Søndag har foretaget en rundspørge til alle landets kommuner. Rundspørgen viser, at ud af de 85 kommuner, der har svaret, har lidt over halvdelen - i alt 44 kommuner - plejecentre, hvor nattevagten går alene hele eller dele af natten. De fleste steder skal SOSU-assistenten passe mellem 20 og 30 beboere. Et af de steder er Aarhus Kommune, hvor nattevagten i gennemsnit er alene med 29 plejehjemsbeboere, men de har også plejecentre med 60 boliger, hvor der kun er en fast nattevagt om natten. Her får plejeren hjælp nogle af nattens timer af en såkaldt mobilvagt, der kører mellem flere plejehjem, og derfor mener Jette Skive (DF), der er rådmand for ældreområdet i Aarhus Kommune, at deres pleje generelt er i orden. - Jeg synes, vi leverer på lige fod med alle mulige andre, men det er bestemt ikke ensbetydende med, at vi ikke kunne gøre det noget bedre. Der måtte gerne være nogle flere plejere, så det ikke er et pres cirka hver anden nat, siger Jette Skive. Men formanden for plejehjemslederne, Ole Mørk Nielsen, mener generelt, at en så lav bemanding om natten er yderst problematisk. - Så kommer alle de der sager med bleer, der er fyldte og nogen, der er faldet og så videre. Det er det, der er det ærgerlige af det, siger Ole Mørk Nielsen. Samme holdning har Margrethe Kähler fra Ældresagen, der henviser til en sag fra Ålborg sidste år, hvor en plejehjemsbeboer blev kvalt i en sele, mens hun lå alene om natten. - Hvis der sker noget, og det gør der jo, så er det for lidt. Så kan der opstå ulykker. Man kan blive kvalt i en sele, man kan falde, når man skal på toilettet, siger Margrethe Kähler.",Simon Friis Degn,Indland,2015-04-12T20:00:00+00:00,https://www.dr.dk/nyheder/indland/nattevagter-gaar-alene-med-svage-aeldre-paa-landets-plejehjem,DR
Geolog: Kathmandu på top ti over byer i farezonen,"Det var blot et spørgsmål om tid, før Nepal blev ramt af et kraftigt jordskælv, fortæller geolog.","Flere hundrede meldes dræbt Målte 7,9 på rictherskalaen","Nepals hovedstad, Kathmandu, rangerer højt på top ti-listen over storbyer rundt omkring i verden, hvor der er risiko for helt katastrofale jordskælvsødelæggelser. Det fortæller geolog Bo Holm Jacobsen fra Aarhus Universitet, der forsker i jordskælv, efter lørdagens kraftige skælv i Nepal. I betragtning af millionbyens udsatte position, så kunne ødelæggelserne i hans vurdering have været langt mere omfattende. - Derfor må man nok sige, at det her næppe er det værst tænkelige jordskælv, siger Bo Holm Jacobsen. Nepalesiske myndigheder opgiver i foreløbige skøn dødstallet efter lørdagens skælv til at have passeret 600. Men dødstallet kunne altså potentielt have været meget højere, hvis Kathmandu var blevet hårdere ramt, vurderer Bo Holm Jacobsen. På denne grafik kan du se, hvor skælvet ramte. Når Nepal og Kathmandu er særligt udsatte i forhold til jordskælv, så skyldes ifølge geologen, at det indiske subkontinent pløjer sig ind i Centralasien. - Det danner nogle 'rynker', som - når mennesker ser på dem - faktisk er ganske store: Det er nemlig Himalaya. Så det giver nogle ekstraordinære spændinger i jordskorpen, som udløses i tilbagevendende brud med cirka 100 års mellemrum i dette område, siger han. Hovedskælvet lørdag er blevet målt til 7,9 på richterskalaen og dets epicenter er blevet angivet til at ligge omkring 80 kilometer fra Kathmandu. Bo Holm Jacobsen forklarer, at et skælv i den størrelsesorden laver en såkaldt brudzone på op til 100 kilometer i flere retninger. Det udvikler sig desuden i op til 30 sekunder, hvorefter bølgerne løber ud fra skælvet. - Så vidt jeg kan se på kortene over hovedskælvet og efterskælvene, så ligger de i regionen omkring hovedstaden. Så det er meget nemt at forstå, at indbyggerne er meget opskræmte over denne situation.",Lisbeth Quass,Udland,2015-04-25T11:43:00+00:00,https://www.dr.dk/nyheder/udland/geolog-kathmandu-paa-top-ti-over-byer-i-farezonen,DR
Syv ud af otte Metro-virksomheder afsløret i fejl,"Der er fundet fejl og mangler i syv af otte af Metroselskabets underentreprenører. Nu stiller Metroselskabet nye krav til virksomheder, der arbejder på Cityringen.",Mangler kendskab til rettigheder To virksomheder følges tæt Opfølgningsinitiativer,"Der er fundet fejl og mangler i syv af otte af Metroselskabets underentreprenørers medarbejderforhold. Det viser en undersøgelse, som revisionsfirmaet Deloitte står bag, og som torsdag er blevet offentliggjort. I maj sidste år besluttede Metroselskabet at iværksætte en ekstern revisorundersøgelse efter en række afsløringer af kritisable forhold hos flere virksomheder, som arbejder på Cityringen, der skal udvide den underjordiske infrastruktur i København. - Undersøgelsen viser, at særligt to af de store underentreprenører på metrobyggeriet har begået graverende fejl i lønudbetalingerne til deres medarbejdere. Det er naturligvis stærkt utilfredsstillende, at reglerne ikke er blevet fulgt. Vi er dog tilfredse med, at der nu bliver taget hånd om problemerne, fortæller Louise Høst, vicedirektør i Metroselskabet, i en pressemeddelelse. Undersøgelsen viser også, at medarbejdere på metrobyggeriet har et forsvindende lille kendskab til rettighederne på det danske arbejdsmarked. Det er der taget hånd om ved at opstille skurvogne på flere af Cityringens byggepladser. Her er fagforeninger rykket ind med vejledning og gode råd til de mange udenlandske arbejdere, der nu også får adgang til informationsmateriale på syv forskellige sprog. - Fagforeningerne melder om et stigende antal medlemmer blandt arbejderne på metrobyggeriet. Det betyder, at der er et godt grundlag for at arbejde konstruktivt med de problemer, som løbende vil opstå på så stort og komplekst et byggeri, siger Louise Høst. Deloittes undersøgelse bygger på lønsedler og samtaler med ansatte på metrobyggeriet. Undersøgelsen omfatter 10 virksomheder, men to virksomheder har ifølge Metroselskabet ikke besvaret Deloittes henvendelse. Hos fem af de undersøgte virksomheder blev der fundet en række mangler, der havde til fælles, at der manglede indbetaling af forsikring og sundhedsordning. Hos to af virksomhederne, italienske CIPA og irske ICDS, blev der fundet alvorlige fejl i den systematiske udbetaling til medarbejderne. I marts afgjorde arbejdsretten, at CIPA skal udbetale 22 millioner kroner til sine medarbejdere, mens ICDS forhandler med fagforeningen 3F, der har rejst krav om bod og efterbetaling. - Vi er godt tilfredse med, at der er kommet en ny ledelse hos vores hovedentreprenør, som har indledt et tættere og bedre samarbejde med arbejdsmarkedets parter, siger Louise Høst. Ifølge pressemeddelelsen vil ""Metroselskabet i samarbejde med hovedentreprenøren CMT iværksætte specifikke opfølgningsinitiativer i forhold til henholdsvis CIPA og ICDS for at sikre, at virksomhederne får rettet op på problematiske forhold og uhensigtsmæssige procedurer. Initiativerne vil omfatte rådgivning og fortsat tilsyn af ekstern revision ved Deloitte.""",Mathias Sommer,Indland,2015-04-16T11:17:00+00:00,https://www.dr.dk/nyheder/indland/syv-ud-af-otte-metro-virksomheder-afsloeret-i-fejl,DR
Roskilde afslører årets spilleplan,"Roskilde Festival har i dag præsenteret den fulde plan for årets festival. Læs her, hvilket klokkeslæt artisterne spiller på festivalens otte scener.",Suspekt lukker Orange Scene Mangler at lukke tre aftaler,"Skal du sikre dig favoritpladsen i pitten foran Orange Scene til Paul McCartneys koncert eller det gode udsigtspunkt til St. Vincent på Apollo-scenen, så kan du allerede nu lægge en deltaljeret plan for, hvordan din tur på Roskilde Festival skal planlægges. Festivalen præsenterer nemlig i dag årets spilleplan, hvor man kan se tidspunktet på, hvornår de cirka 170 artister spiller på festivalens i alt otte scener. Orange Scene bliver onsdag åbnet kl. 18.30, når The Minds of 99 åbner den ikoniske scene. Bandet bliver efterfulgt af Pharrell Williams, som spiller under samme teltdug kl. 22. Torsdag spiller hovednavnene Florence and the Machine og Muse på Orange henholdsvis klokken 19.30 og 22.30. Fredag står det orange program på blandt andet Kendrick Lamar kl. 19.30, Disclosure kl. 22.30 og det danske band Mew kl. 01. Festivalens sidste dag, lørdag den 4. juli, spiller blandt andre Nicki Minaj kl. 19.30 og Paul McCartney kl. 22 på Orange. Det danske band Suspekt får æren af at lukke hovedscenen kl. 01.30. Roskilde Festivals musikchef, Anders Wahrén, udtaler ifølge pressemeddelelsen, at han mener, spilleplanen er lykkedes. - Vi har rykket festivalen et døgn frem i år, og en af årsagerne til det er, at vi ønsker at slutte med fuldt knald på alle scener, indtil solen står op søndag morgen. Og her er jeg sikker på, at navne som Nicki Minaj, Paul McCartney, Dixon, Jamie XX og Africa Express på hver deres facon nok skal få festivalpladsen op at koge på den sidste aften, siger han. Sammen med den deltaljerede spilleplan har festivalen offentliggjort syv nye bands – blandt andre Corrosion of Conformity og Kodaline. Festivalen forventer at lukke aftaler med yderligere tre kunstnere, hvorefter det endelige program ligger klart. Festivalen varer i alt otte dage fra lørdag 27. juni til lørdag 4. juli. Allerede nu er der udsolgt til endagsbilletterne gældende for lørdag. Du kan se den detaljerede spilleplan her.",Silas Bay Nielsen,,2015-04-30T07:19:00+00:00,https://www.dr.dk/nyheder/kultur/musik/roskilde-afsloerer-aarets-spilleplan,DR
Jelved før kovending: Kun totalitære regimer sletter sine spor,Kulturminister Marianne Jelved (R) nedsætter en Arkivkommission efter kovending om ulovligt indsamlede oplysninger.,Venstre glæder sig over beslutningen SF vil have en undersøgelse af forløbet,"Det er en gevaldig kovending, kulturminister Marianne Jelved (R) tirsdag foretager i sagen om de sundhedsoplysninger, der er blevet indsamlet ulovligt gennem syv år af Region Syddanmark. Kulturministeren har besluttet sig for at rette ind efter et politisk flertal, som vil slette de millioner af private sundhedsoplysninger - selvom hun i første omgang ville lade det være op til Rigsarkivaren. 22. marts skrev Marianne Jelved sågar følgende markante opdatering på Facebook: Marianne Jelved, hvordan kan du ændre mening efter at have udtalt noget så markant? - Det gør da også ondt i en forstand. Men det, vi har gjort nu, er, at vi har sagt, at det her er en særlig sag. Og vi nøjes kun med den. Så den her beslutning får ikke konsekvenser i andre sammenhænge? - Nej, ved siden af nedsætter jeg en Arkivkommission, fordi det her også har lært os noget om, hvad digitalisering betyder. Det betyder, at ting bliver anderleds, det er en anden slags problemer, vi får at arbejde med. Derfor er det nu det rigtige tidspunkt at se på, hvordan arkivloven skal fremtidssikres, siger Marianne Jelved. De mange oplysninger om danskernes sundhed blev ulovligt indsamlet af Region Syddanmark i en periode fra 2007 og syv år frem og blev først stoppet, da DR tog sagen op i september sidste år. Inden da var millioner af fortrolige oplysninger blevet samlet ind og gemt i AlmenMedicinsk Database, hvilket var i strid med persondataloven. Både de borgerlige partier og regeringens eget parlamentariske grundlag, SF og Enhedslisten, har presset på for at få slettet det ulovlige register, og Venstre ser kulturministerens nye melding som en klar sejr. - Jeg er rigtig glad, og vi har på den baggrund besluttet i blå blok at trække vores beslutningsforslag tilbage. Nu har vi jo nået målet om at få slettet DAMD-databasen med de ulovlige sundhedsoplysninger, siger kulturordfører Michael Aastrup Jensen (V). Kulturminister Marianne Jelved orienterede allerede i weekenden Folketingets partier om ændringsforslaget, og Venstres kulturordfører er ikke i tvivl om, at ministeren kunne se skriften på væggen. - Jeg er ret sikker på, at regeringen kunne se, at den ville komme i mindretal, fordi vi enten ville stemme for SF og Enhedslistens beslutningsforslag, eller at de ville stemme for vores, siger Michael Aastrup Jensen. - Uanset hvad ville vi være nået frem til den samme konklusion, og derfor måtte regeringen strække våben og komme med et ændringsforslag til sit eget lovforslag, siger han. Venstre forventer, at der nu vil være bred opbakning til regeringens ændringsforslag, og dermed er vejen banet for, at Region Syddanmark kan slette de ulovlige sundhedsdata. Også SF's sundhedsordfører Özlem Cekic glæder sig over, at Kulturministeren nu lægger op til at oplysningerne skal slettes. - Jeg synes, det er en kæmpe sejr. De data skulle aldrig nogensinde have været indsamlet. Og forløbet om, hvorvidt de skulle gemmes eller ej, har været meget uskønt, siger hun. Men sagen stopper ikke her for SF, der vil have en uvildig undersøgelse af sagen. - Vi er jo nødt til at finde ud af, hvordan det her kunne ske i syv år. Vi vil have en forsikring for, at det her ikke vil gentage sig i fremtiden, siger Özlem Cekic.",Theis Lange Olsen og Jacob Frische,Politik,2015-04-28T14:06:00+00:00,https://www.dr.dk/nyheder/politik/jelved-foer-kovending-kun-totalitaere-regimer-sletter-sine-spor,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4174384,DR
Sygeplejersker skal rykke med politiet ud ved tvangsindlæggelser,Sygeplejerskers erfaring og rutine med at håndtere psykiske patienter skal gøre tvangsindlæggelser mere lempelige.,"1,1 millioner til fastansatte sygeplejersker","Politiet vil fremover have en sygeplejerske fra psykiatrien med ud til tvangsindlæggelser i Nordjylland. Den model har tidligere været afprøvet med succes. Politiinspektør Stig Lundbo fra Nordjyllands Politi glæder sig over det nye samarbejde og mener, det vil gøre tvangsindlæggelserne mere rolige for de psykiske patienter: - Nogle af dem har måske tidligere været indlagt, og så kan sygeplejerskerne læse i journalen og se hvilken sindssygdom, der er tale om, og hvordan den her indlæggelse bedst kommer til at foregå, siger Stig Lundbo. Ordningen med, at sygeplejersker bistår politiet, blev afprøvet som pilotprojekt 2013 og fik ros fra både politi, psykiatri, sygeplejere og patienter. Men ordningen blev lukket på grund af økonomi. Nu har Regionens psykiatriudvalg fundet 1,1 millioner kroner til at fastansætte sygeplejersker. - Den rutine, som sygeplejerskerne byder ind med, kan betjentene helt sikkert nyde godt af, og det vil gøre tvangsindlæggelsen noget mere lempelig for patienten, siger Stig Lundbo. Sidste år blev 320 patienter tvangsindlagt i Nordjylland, hvoraf politiet rykkede ud til de 275.",Kristian Pedersen og Christine Nørgaard,Nordjylland,2015-05-12T07:19:00+00:00,https://www.dr.dk/nyheder/regionale/nordjylland/sygeplejersker-skal-rykke-med-politiet-ud-ved-tvangsindlaeggelser,DR
Unges sabbat koster kassen - også for dem selv,,,,Carsten Thomsen,,,https://www.dr.dk/nyheder/2015/05/05145039.htm?focusId=3824769,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4183099,DR
Rikke får medalje for sit nødarbejde: Jeg vil gerne afsted igen,Rikke Gormsen og to andre danske sygeplejersker modtager i dag den internationale Florence Nightingale-medalje for deres nødhjælpsarbejde.,Hovedstadssygeplejersker løber med æren Nødhjælp er et kald Råd: Bare tag afsted,"Jordskælvskatastrofen i Nepal får det til at rykke i sygeplejerske Rikke Gormsen. Hun har tidligere været udsendt til Jordan, Libanon, Kenya, Irak, Sri Lanka, Libyen og Rusland. Men i dag er hun hjemme i Danmark for at modtage den internationale Florence Nightingale-pris, som Røde Kors står bag:  - Det betyder rigtig meget. Dels er det en personlig ære at få medaljen, men det er også en anerkendelse af det arbejde, som nødhjælpere gør rundt omkring i hele verden, siger Rikke Gormsen, som modtager prisen sammen med to sygeplejerskekolleger fra hovedstadsområdet. Udover Rikke Gormsen, modtager Kirsten Plenge Abdalla fra Psykiatrisk Center Ballerup og Merete Rønnow Poulsen fra Gentofte Hospital også prisen, som uddeles hos Røde Kors på Østerbro i København i eftermiddag. De tre er dermed en del af i alt 38 danske sygeplejersker, som har modtaget medaljen siden 1912, hvor den siden er blevet uddelt hvert andet år. For at modtage prisen skal man udmærke sig som sygeplejerske eller inden for sygepleje ved at have ""udvist exceptionelt mod eller opofrelse til ofre i en væbnet konflikt eller naturkatastrofe"". Rikke Gormsen rejste afsted første gang, da der udbrød hungersnød i Etiopien i 1985, og dengang var behovet for at gøre en forskel, der fik hende til at rejse: - Da jeg var helt ung og tog afsted første gang, var det eventyrlyst og en trang til at gøre noget for andre mennesker. Sådan har jeg det stadig, men det er blandet op med et ønske om at yde en høj faglig indsats, så vi ikke kommer til at gøre mere skade end gavn, siger Rikke Gormsen, som er 61 år. Rikke Gormsen ærgrer sig over at ikke have mulighed for at være i Nepal under den nuværende katastrofe: - Jeg har også en forpligtelse til at tage afsted, når der er noget, siger sygeplejersken, der opfordrer andre til at ikke lade sig begrænse:   - Vær modig. Man skal turde og ikke være så bange for det fremmede, siger Rikke Gormsen.",Line Rasmussen,København,2015-05-22T06:03:00+00:00,https://www.dr.dk/nyheder/regionale/hovedstadsomraadet/rikke-faar-medalje-sit-noedarbejde-jeg-vil-gerne-afsted-igen,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3992614,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3724286,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3395492,DR
Defekte partikelfiltre går glat gennem syn,,,,Mette Lund og Annesofie Brochstedt,,,https://www.dr.dk/Nyheder/Penge/Kontant/2015/05/07/083401.htm?focusId=4142355,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3544111,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3833348,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4286655,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3851300,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4297578,DR
Lars Løkke: Jeg er pinligt opmærksom på min troværdighed,"Lars Løkke erkender, at hans troværdighed har fået ""alvorlige ridser.""",Tæt på at ryge - Mærkelig debat,"Lars Løkke Rasmussen er statsministerkandidat for Venstre. Men han er også mere upopulær i befolkningen end sin modkandidat, viser flere målinger. I en undersøgelse, Epinion har foretaget for DR Nyheder svarer 45 procent, at de mener, at Helle Thorning-Schmidt (S) er den dygtigste politiker, mens 31 procent mener det samme om Lars Løkke. I samme måling svarer hele 68 procent, at de mener, at Thorning er den bedste ambassadør for Danmark i udlandet. Det mener kun 14 procent, at Løkke er. - Jeg er meget opmærksom på, nærmest pinlig opmærksom på, at det, man kan kalde min personlige troværdighed, at den har fået alvorlige ridser de sidste par år. Det tror jeg ikke, der er nogen, der er mere kede af end mig selv, sagde han i valgkampens første partilederrunde på DR 1 i aften. Den udbredte upopularitet omkring Venstres formand er bygget op omkring flere såkaldte bilagssager og kulminerede på cirka dette tidspunkt sidste år, da der var stort krisemøde i Odense, hvor mange regnede med, at Lars Løkke Rasmussen vil trække sig som formand. Men han har overlevet den interne kritik. Og står nu som Venstres statsministerkandidat: - Jeg står op hver morgen og prøver at gøre tingene så godt, som jeg kan og har lært af de ting, jeg har været igennem. Når det så er sagt, så tror jeg også, at når vi kommer frem til, når folk står ved stemmeurnerne, så handler det om politik, og ja, min personlige troværdighed har fået nogle ridser. Men den politiske troværdighed hos Venstre, den er intakt, siger Lars Løkke Rasmussen. Formand for Konservative, Søren Pape, synes, al den snak om Løkkes troværdighed er upassende: - Jeg synes, det er en mærkelig debat. Vi vælger ikke statsminister direkte, siger han. Da vært Kim Bildsøe bemærker, at der kun er to statsministerkandidater, svarer Søren Pape: - Der er ti partier opstillingsberettiget - ikke kun de to kandidater, siger han.",Mathias Sommer,Valg2015,2015-05-27T17:57:00+00:00,https://www.dr.dk/nyheder/politik/valg2015/lars-loekke-jeg-er-pinligt-opmaerksom-paa-min-trovaerdighed,DR
Mikkel er elektrikerstudent: Jeg vil læse videre,,,,Trine Heilmann,,,https://www.dr.dk/nyheder/2015/05/05141257.htm?focusId=3376711,DR
BILLEDER Massegrave fundet i thailandsk jungle,,,,Carsten Thomsen,,,https://www.dr.dk/Nyheder/Billedserier/2015/05/06100049.htm?focusId=3395732,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3550573,DR
BILLEDER David Beckham fylder 40,,,,Carsten Thomsen,,,https://www.dr.dk/nyheder/billedserier/2015/05/02145105.htm?focusId=4168399,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3447158,DR
"Hospitalsdirektør i dilemma: Godkender dyre medikamenter, som koster læger og sygeplejersker jobbet","Ny medicin godkendes uden skelen til prisen, og det koster nu flere stillinger på Herlev Hospital, hvor vicedirektøren har en dilemmafyldt dobbeltrolle.",Dyr medicin = nedskæringer Patienter vil mangle hænder,"Når Steen Werner Hansen tager sin formandskasket på i Koordineringsrådet for ibrugtagning af sygehusmedicin (KRIS), befinder han sig nærmest per definition i et dilemma. Her er hans job nemlig at tage stilling til og godkende ny medicin, som skal bruges på de danske hospitaler. - Der skal vi tage hensyn til effekten - hjælper det patienten? Der skeler vi ikke til prisen, forklarer han. Problemet er, at de nye medikamenter, som Steen Werner Hansen er med til at godkende, er dyre. Og det er noget, han mærker han i sit daglige arbejde, hvor han er vicedirektør på Herlev Hospital - og hvor han i allerhøjeste grad skeler til udgifterne. Her står man over for en sparerunde på 80 millioner kroner, som vil koste fire sygeplejersker og to læger jobbet i nær fremtid. Det betyder, at fire sengepladser forsvinder, og mindst halvdelen af nedskæringen skyldes ny, dyr medicin, vurderer Steen Werner Hansen. Vicedirektøren stiller spørgsmålstegn ved, om kriterierne for godkendelse af ny medicin er gode nok, som de er i dag. - Man skal overveje, om medicinen er pengene værd, hvis det ikke kan forlænge livet hos patienterne. Vi kan altid diskutere, om effekten svarer til de meget, meget høje priser, vi ser i dag, siger han. Steen Werner Hansen er ked af, at udgifterne til ny medicin nu koster en ekstra stor sparerunde. I sidste ende vil det nemlig få konsekvenser for patienterne, siger han: - Vi er det mest effektive hospital i Danmark. Personalet løber rigtigt, rigtigt hurtigt. Og de skal løbe endnu hurtigere fremover. Vi ved fra patienter, at de ville ønske, at der var lidt flere hænder til at hjælpe dem i dagligdagen.",Sune Lundby Møller,Valg2015,2015-06-03T18:58:00+00:00,https://www.dr.dk/nyheder/politik/valg2015/hospitalsdirektoer-i-dilemma-godkender-dyre-medikamenter-som-koster-laeger,DR
VIDEO Sundhedsminister: Sygeplejersker kan overtage læge-opgaver,Arbejdsgruppe skal nu komme med flere forslag til at løse problem med lægemangel.,Nedsat en arbejdsgruppe Tvang virker ikke,"Sygeplejerskerne skal måske til at overtage flere af lægernes opgaver. Det er en af de idéer, sundhedsminister Nick Hækkerup (S) lufter, når han fortæller, hvad han vil gøre ved manglen på praktiserende læger i Danmarks yderområder. I TV Avisen fortæller han samtidig, at han er bekymret for den danske lægemangel. - Det bekymrer mig, at det er noget, der rammer Udkantsdanmark, men det bekymrer mig også, at nogle af dem, der har allermest behov for at komme til læge, ikke kan komme til læge, og det er ikke i orden, siger han. Derfor har Nick Hækkerup holdt møde med Danske Regioner og Praktiserende Lægers Organisation. Det skete dagen før, valget blev udskrevet. Alle blev enige om at nedsætte en arbejdsgruppe, der skal undersøge, hvordan problemet løses. - En arbejdsgruppe tager selvfølgelig noget tid, men vi er enige om at gå til det her med åbent sind for at få løst problemet, siger han. Nick Hækkerup fortæller også i TV Avisen, at han ikke vil tvinge lægerne til at flytte til Danmarks yderområder, selvom de har fået uddannelsen betalt af det offentlige. - Jeg synes, tvang er et dårligt sted at begynde, lyder det. I stedet mener han, det skal være mere attraktivt at arbejde i yderområderne. Måske skal indtjeningen være højere uden for de store byer. Måske skal der være flere fællesskaber med andre læger. Hør hvad den socialdemokratiske sundhedsminister, Nick Hækkerup, vil gøre ved problemet med for få praktiserende læger uden for Danmarks store byer. Klik i playeren øverst.",Emma Toft,Valg2015,2015-06-09T21:01:00+00:00,https://www.dr.dk/nyheder/politik/valg2015/video-sundhedsminister-sygeplejersker-kan-overtage-laege-opgaver,DR
Lægemangel får læger til at ansætte sygeplejersker og fysioterapeuter,"Læger må tænke kreativt, så længe det er svært at tiltrække nye læger til yderområderne.",Fysioterapeut kan mange ting Læger skal passe på,"Lægemanglen i yderområderne tvinger de praktiserende læger til at tænke kreativt, hvis de skal nå alle patienter uden lange ventetider. Lægemanglen er relativt størst i Nordjylland, og her er en læge nu begyndt at ansætte fysioterapeuter. Simpelthen fordi det er svært at trække nye læger til. - Vi bor jo langt fra universitetsbyerne, siger Thomas Kirk Kjærsgaard, praktiserende læge i Tårs i Vendsyssel. Faktisk er Thomas Kirk Kjærsgaard alene i en praksis beregnet til tre læger. Så for at klare de mange patienter har han ansat to sygeplejersker - og nu også en fysioterapeut. - Fysioterepauten kan noget, som sygeplejeskerne ikke kan: Hun kan undersøge patienter med skader eller sygdomme i bevægeapparatet. Det kan være slidgigt, det kan være forstuvede fødder, eller det kan være ondt i ryggen, som jo fylder rigtig meget i almen praksis. De praktiserende lægers organisation, PLO, kender til flere læger, der er begyndt at gøre som i Tårs. Men de skal passe på, fortæller formand for PLO, Christian Freitag. - Det, at have ondt i ryggen, kan begrundes af mange forskellige slags sygdomme, og nogle af dem har intet med fysioterapeuter at gøre. Thomas Kirk Kjærsgaard garanterer dog, at han går forsigtigt til værks. - Jeg er rigtig glad for det her samarbejde, men der er ingen tvivl om, at der nogle ting, som kræver, at det skal være en læge, siger han. Thomas Kirk Kjærsgaard understreger, at han ville foretrække at ansætte flere læger.",Christopher Bering Baden,Nordjylland,2015-06-11T04:01:00+00:00,https://www.dr.dk/nyheder/regionale/nordjylland/laegemangel-faar-laeger-til-ansaette-sygeplejersker-og-fysioterapeuter,DR
Enhedslisten kræver opgør med aktivitetskrav til sygehuspersonale,"Enten skal kravet om øget aktivitet hos sygehuspersonale fjernes, eller også skal det finansieres 100 procent, lyder det fra Enhedslisten.",Økonomer med for meget magt Glæde hos sygeplejersker Sundhedsøkonom: Katastrofalt Brug for både penge og mere produktivitet,"Sygeplejersker og andet sundhedspersonale er siden 2001 blevet mødt af krav om at øge deres aktivitetsniveau med to procent hvert år. Men sådan skal det ikke være fremadrettet, hvis det står til Enhedslisten, der lægger op til, at kravet opgives eller finansieres fuldt ud, når der skal laves en ny økonomiaftale med regionerne senere i år. - Grænsen er nået, og jeg synes, at vi bør blive meget bedre til at lytte til de mennesker, som arbejder i vores velfærd, siger partiets politiske ordfører Johanne Schmidt-Nielsen om forslaget. Det er blandt andet et stigende antal patientklager og arbejdsmiljøpåbud, der får Enhedslisten til at sætte aktivitetsniveauet på dagsordenen. - Der er nogle effektiviseringsøkonomer inde i finansministeriet, som har fået alt, alt for meget magt i forhold til vores velfærd, siger Johanne Schmidt-Nielsen. - Det kan godt være, at de hvert år kommer frem til, at vores sygeplejersker kan løbe lidt stærkere, men sygeplejerskerne fortæller os, at de ikke kan holde til det, og at det går ud over patienterne. Hos Dansk Sygeplejeråd (DSR) bliver Enhedslistens opgør med aktivitetsniveauet modtaget med glæde. Formand Grete Christensen er nemlig enig i, at grænsen er nået for, hvor meget skruen kan strammes uden, at det går ud over patienterne. - Lige nu virker det som en mekanisk nedskrivning af antallet af medarbejdere i forhold til aktiviteterne, som gør, at man simpelthen ikke har tid nok til de enkelte patienter, siger hun. Det er dog ikke realistisk at stoppe kravet om en øget aktivitet på sygehusene. Det vurderer sundhedsøkonom på Aarhus Universitet og afdelingschef i Kræftens Bekæmpelse, Jes Søgaard. I løbet af de kommende 25 år vil antallet af borgere, der har brug for behandling nemlig stige betragteligt. - Et totalt aktivitetstop i sygehusvæsenet ville faktisk være katastrofalt, siger han. Ifølge Enhedslisten vil det koste 1,4 milliarder kroner at finansiere et aktivitetsløft på to procent. Den vurdering deler Jes Søgaard, men hvis sundhedsvæsenet skal kunne følge med antallet af patienter, er det ikke nok. - Vi skal have både de her 1,5 milliarder kroner, og så skal vi have mindst to procents produktivitetsvækst fremadrettet for at kunne imødekomme befolkningens behov.",Thomas Klose Jensen,Valg2015,2015-06-07T08:24:00+00:00,https://www.dr.dk/nyheder/politik/valg2015/enhedslisten-kraever-opgoer-med-aktivitetskrav-til-sygehuspersonale,DR
LIVE Drømmen om Arktis folder sig ud over 90 farverige minutter,,,,Carsten Thomsen,,2015-06-04 00:00:00,https://www.dr.dk/nyheder/live-droemmen-om-arktis-folder-sig-ud-over-90-farverige-minutter,DR
Løkke står fast: Ingen skal prioriteres fra i sundhedsvæsenet,"Samme toner lyder fra DF, som vil bremse de planlagte sænkelser af selskabsskatten og i stedet bruge pengene på sundhed.",Regionspolitikere: Vi er nødt til at prioritere Venstre vil bruge ulandsbistand på medicin DF: Brems selskabslettelser og prioriter medicin,"En læge skal altid have mulighed for at anvise lige præcis den medicin, han eller hun mener, er bedst for en patients muligheder for at blive rask. Uanset prisen på medicinen. Det insisterer Venstres formand, Lars Løkke Rasmussen, på. Det gør han, selvom en række hospitalsdirektører og regionspolitikere - herunder flere fra hans eget parti - finder det nødvendigt at prioritere noget af den dyre medicin fra, hvis sygehusenes budgetter skal hænge sammen i de kommende år. - Vi skal give patienterne den medicin, de har brug for. Det må aldrig være sådan, at lægen ikke kan give den behandling, som, han synes, er den rigtige.  Det må aldrig være sådan, at han og patienten er enige om at gøre noget, men så lader være, fordi pengene ikke er der, siger Lars Løkke Rasmussen til DR Nyheder. Førende regionspolitikere fra Venstre siger ellers, at det fremover kan blive nødvendigt at fravælge dyr medicin. - Alt andet er at lukke øjnene for virkeligheden, siger Jens Stenbæk (V), der er regionrådsformand for Region Sjælland. Lars Løkke Rasmussen kan godt følge tankegangen, men afviser ikke desto mindre, at læger fremover skal skele til prisen på en bestemt type medicin, hvis en patient har bedst af lige netop den type medicin. - Jeg kan da sagtens forstå, at de (regionspolitikerne, red.) er frustrerede, for man må stilfærdigt konstatere, at regeringen har svigtet sundhedsområdet. Man har brugt seks milliarder kroner mere på asylområdet og for lidt på sundhedsområdet, siger Lars Løkke Rasmussen. - Vi ser eksempler med stressede sygeplejersker og arbejdstilsynsrapporter, der påtaler patienter, der ligger i eget urin, så det her område er svigtet, siger han. Venstre-formanden vil i modsætning til den nuværende regering skære i udviklingsbistanden til verdens fattigste lande, og den fortjeneste skal blandt andet gå til sundhedsvæsenet herhjemme. - Vi ønsker at nedprioritere udviklingsbistanden - penge, som vi sender ud af landet, og som vi hellere vil bruge på danske sygehuse - og den måde vi tager imod flygtninge på. Vi vil lave en integrationsydelse, så vi kan spare nogle penge, siger Lars Løkke Rasmussen. Han siger, at han på den måde vil have 20 milliarder kroner mere end den nuværende regering til rådighed i de kommende år. De penge 'kan investeres i velfærd', siger Lars Løkke Rasmussen. Dansk Folkepartis formand, Kristian Thulesen Dahl, mener heller ikke, at hospitalerne skal have lov til at fravælge dyr medicin til patienterne. Han mener i stedet, at staten skal undersøge mulighederne for - sammen med andre lande - at indkøbe medicin og dermed få den til mere favorable priser. - Vi skal huske på, at Danmark er et forholdsvis lille marked, og køber vi ind sammen med andre lande, kan vi sandsynligvis få det billigere. Thulesen Dahl anerkender dog, at medicinudgifterne med al sandsynlighed alligevel vil stige i fremtiden. Derfor er han også klar med en finansieringsmodel: - Vi har foreslået, at man lader være med at sætte selskabsskatten yderligere ned, som man har vedtaget fra i år til næste år. Det vil give over en milliard kroner, som vi blandt andet kan bruge til at sikre et ordentligt sundhedsvæsen, siger han. Hvor hårdt vil du stå på det krav? - Vi vil stå meget hårdt på, at vi har et sundhedsvæsen i verdensklasse, og at vi prioriterer det i vores velfærdssamfund. Det er helt afgørende for Dansk Folkeparti, siger Kristian Thulesen Dahl.",Johan Blem Larsen og Mie Louise Raatz,Valg2015,2015-06-03T08:40:00+00:00,https://www.dr.dk/nyheder/politik/valg2015/loekke-staar-fast-ingen-skal-prioriteres-fra-i-sundhedsvaesenet,DR
FAKTA Så meget må fransk efterretningstjeneste snage,,,,Bjørn Willum,,2015-06-24 00:00:00,https://www.dr.dk/nyheder/udland/2015/06/24/092953.htm?focusId=3750865,DR
Juraprofessor om bestikkelsessag: Et usædvanligt grundlovsforhør,"Det er et usædvanligt langt grundlovsforhør men også en usædvanlig sag, der er i gang i bestikkelsessagen med Region Sjælland, siger juraprofessor. ",Dommeren skal have overblik Foregik over otte år,"Seks personer skal i løbet af tirsdagen i grundlovsforhør i bestikkelsessagen med ansatte fra Region Sjælland og to it-firmaer. Det er bemærkelsesværdigt, at alle seks skal afhøres, før dommer Henning Larsen vil afsige en kendelse. - Det er usædvanligt - også at det varer så længe, siger professor i erhvervsjura, Lars Bo Langsted til DR Nyheder. I alt 13 personer er anholdt, herunder en højt placeret ansat i Rigspolitiet. Den usædvanlige kriminalitet skulle være sket fra 2007 og frem til 2015. Retsmødet begyndte klokken 14, og de første to grundlovsforhør varede hver to en halv time ved retten i Nykøbing Falster. Mødet blev holdt for lukkede døre, så det er småt med oplysninger, der er sluppet ud omkring sagen. Der vil først blive taget stilling til, om de afhørte skal varetængtsfængslet, efter at alle har været afhørt. Lars Bo Langsted vurderer, at dommeren i denne sag har brug for at være mere grundig end i andre sager. - Jeg tror, dommeren skal have et klart overblik over sagen for at beslutte sig. Det er afgørende at forstå, om der har været en fælles aftale - om det er mere organiseret kriminalitet eller enkeltstående - og om der er nogen hovedmænd, forklarer Lars Bo Langsted. Han pointerer, at det ikke er hver dag, vi har bestikkelsessager med offentligt ansatte indblandet. - Vi har haft nogle enkeltstående sager. Men den her involverer penge, der har været skjult og brugt. Det ser vi stort set aldrig, siger Lars Bo Langsted. Strafferammen for den slags sager er ifølge professoren 6 års fængsel. - Hvis der er tale om organiseret kriminalitet, er straffen skærpende, ligesom hvis der er tale om, at det er gjort professionelt. Og det kunne det godt tyde på, da det har stået på over længere tid, vurderer han. I alt 13 personer er anholdt, herunder en højt placeret ansat i Rigspolitiet. Den usædvanlige kriminalitet skulle være sket fra 2007 og frem til 2015. Ifølge politiet er bestikkelsen foregået via en konto hos det ene af de to it-formaer. Pengene fra kontoen, er efterfølgende blevet hævet af de offentligt ansatte fra Region Sjælland. Eksempelvis skulle 400.000 kroner være blevet brugt på en rejse til Dubai. Foruden rejser er pengene brugt på forplejning og hotelophold i ud- og indland, påstås det. Desuden skal der være blevet lovet et sponsorat på 100.000 kroner plus moms til Nykøbing Travbane. Formålet skulle for it-firmaerne være at fastholde den forretningsmæssige forbindelse med de offentlige myndigheder.",Mette Richardt,Indland,2015-06-09T20:42:00+00:00,https://www.dr.dk/nyheder/indland/juraprofessor-om-bestikkelsessag-et-usaedvanligt-grundlovsforhoer,DR
"Moss-ansat troede, hun skulle dø",,,,Annesofie Brochstedt/Birgitte Borch,,2015-06-11 00:00:00,https://www.dr.dk/Nyheder/Penge/Kontant/2015/06/10/120841.htm?focusId=4161933,DR
FAKTA Så meget må fransk efterretningstjeneste snage,,,,Bjørn Willum,,2015-06-24 00:00:00,https://www.dr.dk/nyheder/udland/2015/06/24/092953.htm?focusId=3520234,DR
Corydon: Venstre giver valgkampens værste søforklaring,"Finansminister Bjarne Corydon (S) er ude af stand til at forstå, hvad Venstre vil med fagforeningsfradraget.",- Hjort har forstået det i dybden Talte negativt om fradrag,"Der er totalt kaos i Venstres økonomiske politik. Sådan lyder den hårde melding fra finansminister Bjarne Corydon (S), efter at der er kommet forskellige meldinger fra Venstres top om, hvad der skal ske med fagforeningsfradraget. Næstformand Kristian Jensen (V) vil lade det bestå, hvis fagforeningerne igennem trepartsforhandlinger sikrer billigere kontingenter - tidligere finansminister Claus Hjort Frederiksen erklærer sig ""personligt uenig"" med netop Kristian Jensen ifølge mx.dk. - Det er valgkampens værste søforklaring. Og det siger ikke så lidt, når man ser på, hvad vi har skullet lægge øre til de seneste tre uger, siger Bjarne Corydon og fortsætter: - Det her er totalt økonomisk usammenhængende. Der er to muligheder. Enten har Venstre den politik, de har haft hele tiden, og det er faktisk, at man ønsker at hæve skatten på arbejde for alle de hundredetusindvis af lønmodtager, der står i fagforening og bakker op om den danske model. Ellers går de væk fra det synspunkt, og så er der endnu et stort hul i hele finansieringen af deres økonomiske politik, siger finansministeren. Han henviser til, at der i Venstres finanslovsudspil for 2015 står, at en genindførelse af boligjobordningen blandt andet skal finansieres af en tilbagerulning af fagforeningsfradraget, som den nuværende regering hævede fra 3.000 kroner til 6.000 kroner. - Det må jo være den finansministerielle samvittighed (hos Claus Hjort Frederiksen, red.), der bider, for hvis ikke de andre Venstre-folk vil stå ved det, så ved en tidligere finansminister i hvert fald, at de samme penge ikke kan bruges to gange, siger Bjarne Corydon. Han stiller sig uforstående over for Kristian Jensens model, hvor fagforeningerne skal bidrage ved at drive deres omkostninger ned og sikre billigere kontingenter - og derigennem sikre at fradraget består. - Jeg forstår ikke den model. Det hele står uklart, og det er i hvert fald ikke noget, man kan bruge realøkonomisk til at finansiere deres politik med. Det er vel også det, deres tidligere finansminister har forstået i dybden, siger Bjarne Corydon. Kristian Jensen har tidligere talt ganske negativt om fagforeningsfradraget og kaldte det blandt andet forstemmende, at regeringen hævede det. Også flere af hans partifæller har talt lodret imod det - blandt andet Jakob Engel-Schmidt, som i dag siger: - Det er næstformanden, der lægger Venstres politik sammen med formanden, så når Kristian Jensen siger, det må være sådan, så må det være sådan. Jeg har den personlige holdning, at man kan bruge pengene vigtigere steder, siger Jakob Engel-Schmidt.",Theis Lange Olsen,Valg2015,2015-06-15T11:37:00+00:00,https://www.dr.dk/nyheder/politik/valg2015/corydon-venstre-giver-valgkampens-vaerste-soeforklaring,DR
"Borgmestre til ny regering: Vi er ilde stedt, hvis millardpulje forsvinder","Ellers bliver der alvorlig pengemangel det kommende år, advarer en stribe nordjyske borgmestre af forskellig partifarve.",Regeringen må fastholde de tre milliarder Pengene kan ikke undværes Pengeinsprøjtningen er nødvendig Aalborg vil mangle 138 mio. kr.,"Nordjyske borgmestre af flere partifarver opfordrer den kommende regering til at opretholde en milliardpulje til vanskeligt stillede kommuner. Ellers bliver der alvorlig pengemangel i det kommende år, lyder det advarende fra borgmestrene i Jammerbugt, Frederikshavn og Vesthimmerland. Sidste år fik eksempelvis Jammerbugt Kommune 26 millioner kroner fra den såkaldte likviditetspulje på tre milliarder kroner. - Får vi ikke tilsvarende i 2016, så bliver der utroligt store udfordringer med at få budgettet til at hænge sammen, siger borgmester Mogens Gade fra Venstre. Han er også formand for det nordjyske kommunekontaktråd. - Min mål, mit ønske og min forventning er, at regeringen fastholder de tre milliarder kroner. Samt at pengene fordeles ""skævvredent"", så de, der har mest brug for pengene, får den største andel, siger Gade. Hans socialdemokratiske borgmesterkollega i Frederikshavn, Birgit Hansen, er helt enig: Pengene fra likviditetspuljen kan ikke undværes: - Vilkårene er de samme med en ny regering: Faldende indbyggertal og fraflytning, og vi er nogle kommuner, der er svært pressede i forhold til vores likviditet, det vil sige vores evne til at betale regningerne, siger hun. Frederikshavn Kommune fik sidste år fik 40 millioner kroner fra likviditetspuljen. Kommunerne skal i løbet af i år lave en ny økonomiaftale med den nye regering. Birgit Hansen frygter, at en ny regering vil tage de tre milliarder kroner og bruge til noget andet. Vesthimmerlands konservative borgmester Knud Kristensen kalder den ekstra pengeindsprøjtning ""en nødvendighed"": - Vi skal allerede nu spare 35 millioner kroner næste år. Hvis ikke vi får pulje-tilskud, skal vi spare op mod 90 millioner kroner, forklarer han. Aalborgs borgmester Thomas Kastrup-Larsen (S) kalder det ""afgørende"", at pengene uddeles igen. Aalborg Kommune har ikke indregnet pengene i driften, men kommer til at mangle 138 millioner, hvis ikke pengene uddeles som sidste år. Det er primært faldende indbyggertal, fraflytning og en ændret demografi med flere ældre, der dræner mange nordjyske kommuners likviditet på grund af faldende skatteindtægter og faldende udligningsindtægter,",Karin Mette Petersen,Nordjylland,2015-06-28T11:03:36+00:00,https://www.dr.dk/nyheder/regionale/nordjylland/borgmestre-til-ny-regering-vi-er-ilde-stedt-hvis-millardpulje,DR
GRAFIK Sådan fungerer en dronningerunde,"Regeringsdannelsen er en proces, der er styret af en række gamle traditioner.",,"I går aflagde repræsentanter for partierne efter skift besøg hos dronningen for at fortælle, hvem de foretækker som leder af forhandlingerne om en ny regering. Dronningen har derefter udpeget den person, der har flest mandater bag sig, til at lede forhandlingerne - det kaldes en kongelig undersøger. Opbakningen til Lars Løkke Rasmussen var størst, så det er ham der skal lede forhandlingerne. Han har foreløbig mandat til at forsøge at danne en flertalsregering med Dansk Folkeparti, Liberal Alliance og Konservative. Hvis det ikke lykkes, må han en tur til dronningen igen. En anden mulighed for dronningen havde været at at udpege en såkaldt designeret statsminister, der så får til opgave at finde opbakning til en ny regering med sig selv som statsminister. Dronningerunden blev indført i 1909 og er en form for sædvane, da den ikke er skrevet ned i nogen lov.",Jakob Skaaning,Valg2015,2015-06-19T10:06:00+00:00,https://www.dr.dk/nyheder/politik/valg2015/grafik-saadan-fungerer-en-dronningerunde,DR
BILLEDER Politikere og medlemmer fester og venter,Valgstederne er lukket. Politikerne og partimedlemmerne er samlet. Se med her.,,"Valgstederne er lukket. Politikerne og partimedlemmerne er samlet. Der er valgfester på programmet, og partierne er samlet forskellige steder i København. Det samlede resultat er det, de alle venter på. Se med øverst.",David Schulsinger Rehof,Valg2015,2015-06-18T19:53:00+00:00,https://www.dr.dk/nyheder/politik/valg2015/billeder-politikere-og-medlemmer-fester-og-venter,DR
"#DRdinstemme: Hvis du fik 25.000 i fradrag, ville du så sætte håndværkere i sving derhjemme?","SF's formand, Pia Olsen Dyhr, er gæst i aftenens 'Mød partierne' på DR1. Hele dagen kan du debattere SF's politik her",Stil spørgsmål og deltag i debatten Dagpenge Daginstitutioner Håndværkerfradrag,"Hvis det står til SF, skal alle danskere have et fradrag på 25.000 kroner, hvis de gør deres bolig mere energieffektiv. F.eks. ved at skifte vinduer eller isolere taget. Vil det give dig råd og lyst til at sætte håndværkere i sving derhjemme? Optag dig selv og din holdning på en video og send den til os på drdinstemme@dr.dk eller brug hashtagget #DRdinstemme. I aften kommer SF i 'Mød Partierne' for at få partiets politik gransket. Kåre Quist får besøg af partiets leder, Pia Olsen Dyhr, klokken 22.10 på DR1. Men allerede før Mød Partierne ruller over skærmen klokken 22.10, har du mulighed for at stille spørgsmål til SF eller debattere partiets holdninger. Aftenens vigtigste emner er: Dagpengene har været en varm politisk kartoffel de sidste år. Men hvordan er det at være på dagpenge? Og hvad ville du sige til, hvis du mistede dagpenge-retten? SF foreslår en halvering af genoptjeningsperioden til et halvt år fra i dag et år. Desuden vil SF forlænge dagpengeperioden til tre år. Med dagpengereform, der trådte i kraft i 2013, blev perioden halveret fra fire til to år. Hvordan er forholdene i dit barns vuggestue eller børnehave? Er der behov for flere pædagoger og hvis ja, hvor mange? Hvis det står til SF, skal alle danskere have et fradrag på 25.000 kroner, hvis de gør deres bolig mere energieffektiv. F.eks. ved at skifte vinduer eller isolere taget. Vil det give dig råd og lyst til at sætte håndværkere i sving derhjemme? Optag en video med dig selv og fortæl om dit syn dagpenge eller normeringer i daginstittioner. Send videoen til os pådrdinstemme@dr.dk eller brug hashtagget #DRdinstemme på sociale medier. Du kan også lægge din video på DR Nyheders Facebookside - eller skrive din mening ovenfor.",DR Debat,Valg2015,2015-06-08T07:00:00+00:00,https://www.dr.dk/nyheder/politik/valg2015/drdinstemme-hvis-du-fik-25000-i-fradrag-ville-du-saa-saette-haandvaerkere-i,DR
Patienter oplever fejl i behandlingen efter udskrivning,"Hver femte patient får forkert behandling eller medicin af kommunen eller egen læge, når de kommer hjem fra hospitalet.",Patienter: Fejl er dumme og unødvendige,"Informationer om patienters behandling, sygehistorie og medicin går tabt mellem hospitalet og kommunen eller egen læge. Det oplever hver femte patient og hver fjerde pårørende, skriver fagbladet Sygeplejersken. Og det er et problem, mener Grete Christensen fra Dansk Sygeplejeråd:  - Det er alt for meget, synes vi. Det er ikke i orden, at informationerne ikke følger patienterne, siger hun. Patienter skal kunne stole på behandling Dansk Sygeplejeråd står bag spørgeskemaundersøgelsen, som altså siger, at patienter og pårørende oplever en klodset overgang mellem hospitalet og behandling ved egen læge. Hun mener, at regionerne har et større ansvar for at sikre, at patienterne får en helhedsorienteret behandling, og at informationen mellem region og kommune deles bedre: - Vi bliver nødt til at få systemerne til at hænge bedre sammen, så det ikke er patienten, der selv er ansvarlig for at bære data videre, siger Grete Christensen. Hos Danske Patienter mener formanden, at fejlene er unødvendige og dumme, og det blot kræver, at parterne i sundhedsvæsenet bliver bedre til at kommunikere: - Hvis man anstrengte sig lidt, ville problemerne blive løst så let som ingenting. Det er et spørgsmål om at gøre sig umage med at bringe informationerne videre i sundhedsvæsnet, siger formand Lars Engberg. Region Hovedstaden oplyser, at man sammen med Region Sjælland er ved at indføre et nyt it-system kaldet Sundhedsplatformen, der skal afhjælpe problemerne med patientovergange.",Line Rasmussen,København,2015-06-11T08:05:00+00:00,https://www.dr.dk/nyheder/regionale/hovedstadsomraadet/patienter-oplever-fejl-i-behandlingen-efter-udskrivning,DR
Vestas lander megaordrer i USA,Den danske vindmøllekoncern Vestas lander to ordrer i USA. Kunden er amerikanske Sunedison.,,"Den danske vindmøllegigant Vestas lander to ordre i USA. Det oplyser selskabet tirsdag aften. Her oplyser den danske vindmøllekoncern, at man for det første har modtaget en fast og ubetinget ordre i USA på 47 V112-3.3 MW-møller med en samlet kapacitet på 155 MW. Kunden er Sunedison, og vindmøllerne skal leveres til Maine, USA. Kontrakten inkluderer levering og idriftsættelse af vindmøllerne, samt en tiårig serviceaftale. Idriftsættelse forventes i andet halvår af 2016. Også stor ordre i Texas Den anden aftale, selskabet har hevet i hus, tæller 83 V117-3.3 MW-møller, svarende til 274 MW. Også her er Sunedison aftager, men lokationen er Texas. Også denne kontrakt inkluderer levering og idriftsættelse af vindmøllerne og en tiårig serviceaftale. Idriftsættelse forventes i første halvår af 2016. Foruden de to aftaler med Sunedison har Vestas modtaget en tredje fast og ubetinget ordre i USA på 54 V110-2.0 MW-møller, svarende til i alt 108 MW. Kunden har ønsket at sit navn frem, men er også at finde i USA. Kontrakten inkluderer levering og idriftsættelse af vindmøllerne samt en femårig, skræddersyet serviceaftale. Levering af vindmøllerne forventes i tredje kvartal af 2016, mens idriftsættelsen forventes i fjerde kvartal af 2016. For bare få dage siden landede en kontrakt om 75 vindmøller og 150 megawatt i underskrevet stand på Vestas' bord. Her var kunden også amerikansk, det var nemlig EDF Renewable Energy i den amerikanske delstat Texas, oplyste Vestas i en fondsbørsmeddelelse. /ritzau/",,Penge,2015-06-30T20:24:00+00:00,https://www.dr.dk/nyheder/penge/vestas-lander-megaordrer-i-usa,DR
Stor dag for dansk teater: I dag offentliggøres de nominerede til Årets Reumert,"DR sidder med om bordet, når det tirsdag offentliggøres, hvem der skal kæmpe om teaterverdenens svar på en Oscar.",500 forestillinger på et år,"21. juni hædres den bedste scenekunst, Danmark har præsteret det seneste år, ved en stor prisuddeling i Skuespilhuset. Og. de. nominerede. er … en fagjury i dag samlet for at blive enige om og offentliggøre. I lokaler hos Bikubenfonden, der står bag prisen, skal en faglig jury med 12 stemmeberettigede medlemmer diskutere, hvem der skal nomineres til de 16 ordinære priser. I juryen sidder teateranmeldere samt repræsentanter for opera-, teater- og danseverdenen, der tilsammen har set de fleste af de næsten 500 forestillinger, der hvert år har premiere i Danmark. - Det har været et spændende år, hvor mange forestillinger har gjort indtryk, siger jurymedlem Anne Middelboe Christensen, der anmelder teater for Information og teateravisen.dk. I det forgangne år har hun været i teatret mellem 150 og 200 gange. - Vi rejser rundt i hele landet og ser teater små og store steder. Reumert-prisen er altså ikke kun et spørgsmål om, hvad de har lavet på Det Kongelige Teater, forsikrer Anne Middelboe Christensen. Juryen mødes klokken 10 tirsdag, og frem mod klokken 15 skal de blive enige om tre nominerede i hver kategori. Følg med her på dr.dk, hvor vi har fået eksklusiv adgang til det ellers lukkede jurymøde.",Annelise Hartmann Eskesen,Kultur,2015-05-05T06:00:00+00:00,https://www.dr.dk/nyheder/kultur/stor-dag-dansk-teater-i-dag-offentliggoeres-de-nominerede-til-aarets-reumert,DR
Kommuner tilbyder gratis jord til gengæld for mobildækning,"Ni sjællandske borgmestre giver køb på lejeindtægter fra Teleindustrien, hvis den til gengæld sørger for mobil- og internetdækning til borgerne.",Borgmester: Prisen skal ikke skille os ad Teleindustrien: Det skal kunne betale sig,"Flere sjællandske borgmestre kommer nu med et fristende tilbud til teleselskaberne. Ni af regionens borgmestre er villige til at stille gratis jord til rådighed for teleselskaberne, hvis de til gengæld vil stille en telemast op og sørge for mobilnet til borgerne. Det viser en rundspørge, DR Sjælland har foretaget. Borgmestrene er således villige til at se stort på lejeindtægterne på den jord, teleselskaberne lejer af kommunerne til deres telefonmaster. Eneste krav er, at det skal være med til at sørge for bedre mobildækning til borgerne. En af dem er Faxes borgmester, Knud Erik Hansen (A): - I forbindelse med en national løsning, hvor kommunerne skal stille jord til rådighed for en bedre dækning, så gør vi gerne det, siger han og fortsætter:  - Det er ikke det, det skal komme an på.  Men Faxeborgmesteren kræver, at det skal være en del af en national løsning på de sorte huller, hvor man hverken kan ringe eller sende sms'er. Hos Teleindustrien ser direktør Jakob Willer kommunernes udmelding som et konstruktivt forslag i diskussionen om bedre mobildækning: - Men det er ikke en garanti for, at man får master op alle steder, siger han og forklarer, at jordlejen er en del af et stort regnestykke, som også inkluderer investeringer i millionklassen, når en ny mobilmast skal sættes op. Teleselskaberne skal derfor være sikre på, at de kan få deres investering hjem igen, understreger Jakob Willer.",Thor Malthe Andersen/Lis Vibeke Læsøe Olsen,Sjælland,2015-06-10T05:16:00+00:00,https://www.dr.dk/nyheder/regionale/sjaelland/kommuner-tilbyder-gratis-jord-til-gengaeld-mobildaekning,DR
DR sender partilederrunde inde fra folketingssalen,Det er første gang nogensinde. Det sker for at bringe danskerne så tæt på folkestyret som muligt.,Fest i Rigsdagsgården,"Når vinderne og taberne er fundet, kan danskerne se, hvordan partilederne tackler sejre og nederlag. Det sker for første gang inde fra folketingssalen, hvor DR sender direkte fra. Årsagen er, at demokratiet skal så tæt på danskerne som overhovedet muligt. Det fortæller Ulrik Haagerup, der er nyhedsdirektør i DR Nyheder. - Vi sender fra Folketingets sal, fordi Folketingets præsidium og administration deler vores ambition om at bringe danskerne så tæt på folkestyret som muligt, siger Ulrik Haagerup.  Det er ikke blot via skærmen, at der er mulighed for at følge med i demokratiets store festdag med DR som arrangør. Også i Rigsdagsgården ved Christiansborg vil der være en valgfest. Programmet begynder klokken 18.00, og der vil være quizzer og fest - lige som der er storskærme, der viser både DR1 og DR2. - Netop fordi vi gerne vil bringe danskerne så tæt på folkestyret som muligt, samarbejder vi også her med Folketinget om en valgfest i Rigsdagsgården foran Folketingets hovedindgang, fortæller DR Nyheders direktør.",Barbara Christensen,Valg2015,2015-06-18T14:56:00+00:00,https://www.dr.dk/nyheder/politik/valg2015/dr-sender-partilederrunde-inde-fra-folketingssalen,DR
VIDEO Norge er en magnet for danske sygeplejersker,Bedre løn og gode forhold på sygehusene trækker sundhedspersonale nordpå.,,,Heine Jørgensen,Penge,2015-07-30T11:34:00+00:00,https://www.dr.dk/nyheder/penge/video-norge-er-en-magnet-danske-sygeplejersker,DR
Miljøminister ind i vindmølle-støjsag,,,,Søren K Nielsen,,2015-07-06 00:00:00,https://www.dr.dk/nyheder/miljoeminister-ind-i-vindmoelle-stoejsag,DR
BILLEDER Temperaturen er fyldt med kontraster i juli,"Julivejr er ofte et miks af skyer, sol og lidt regn.",,"Juli - indtil nu - budt på de 20 grader eller lidt under. Men det kan - ifølge DR Vejrets brugere - også være godt ferievejr, fordi så er der pludselig tid til andet og solen brænder os ikke",Mikkel Ryrsø,Vejret,2015-07-14T08:33:00+00:00,https://www.dr.dk/nyheder/vejret/billeder-temperaturen-er-fyldt-med-kontraster-i-juli,DR
"Rapport afslører: Fanger er selvmordstruede, deprimerede og psykotiske","Flere indsatte er psykisk syge, og det presser voldsomt de ansatte i arresthusene.","""Kravler på væggen"" Psykisk syge er ikke vores job Håbløs opgave Har fået et påbud","Mange af de fanger, som arresthuset i Esbjerg modtager, er slet ikke egnet til afsoning i Esbjerg, men burde i stedet være anbragt i en seng i psykiatrien. Det afslører en aktindsigt i en række dokumenter fra Arbejdstilsynet, som DR Syd har fået adgang til. Men situationen i Esbjerg er ikke bare et lokalt problem, men et landsdækkende problem. En undersøgelse fra Kriminalforsorgen i 2013 viser, at op mod otte procent af de indsatte i de danske arresthuse er så syge, at de i stedet burde være anbragt til behandling. I rapporten fra Arbejdstilsynet står der blandt andet om situationen i Esbjerg Arrest: ""Ifølge medarbejdere og ledelse indebærer arbejdet, at der arbejdes med indsatte, der er psykisk syge, der kan være psykotiske, paranoide, ser syner eller ""kravler på væggen"""". Endvidere står der om de mentalt sårbare indsatte: ""De kan også være psykisk sårbare og være i krise, være udadreagerende, truende og voldsomme, selvmordstruede og deprimerede eller lignende"". Arrestforvarer i Esbjerg Arrest, Georg Danielsen, siger, at personalet i arresten ikke kan løse opgaven. - Vores personale er jo uddannet til at tage sig af kriminelle. Psykisk syge har aldrig været en fængselbetjents job. Fængselsbetjenten har jo ikke den viden, som de psykiatriske afdelinger har, forklarer Georg Danielsen. Georg Danielsen afviser, at man bare kan efteruddanne fængselspersonalet til at håndtere de psykisk sårbare fanger. - Vi forsøger at give personalet nogle kurser løbende, men i forhold til de uddannede faggrupper, så bliver det kun lappeløsninger, siger Georg Danielsen. I rapporten bliver det også beskrevet, at personalet i arresthuset, har gjort opmærksom på, at opgaven er for tung at løfte:  ""Der er eksempler på psykisk syge og psykisk sårbare indsatte der er urolige og udadreagerende og ifølge medarbejdere og ledelse har brug for professionel behandling, pleje og omsorg"". Georg Danielsen kalder situationen for håbløs både for de ansatte og de indsatte. - At være iblandt de her indsatte med psykiske problemer døgnet rundt er jo en håbløs opgave for et fængselspersonale. De ansatte får jo stress, fordi de står magtesløse. De bliver truet, og de bliver overfaldet og chikaneret, fortæller Georg Danielsen. -  At lukke en psykiatrisk indsat ind i en celle på otte kvadratmeter i 23 timer i døgnet, det hjælper jo ikke på noget, det siger næsten sig selv, siger han. Arresthuset i Esbjerg har fået et påbud af Arbejdstilsynet, da tilsynet skriver i sin rapport: ""Arbejdstilsynet vurderer derfor samlet, at arbejdet med indsatte i Arresthuset i Esbjerg udsætter medarbejderne for en sikkerheds-og sundhedsmæssig risiko"". Arbejdstilsynet kræver derfor, at forholdene bliver bragt i orden, så de ansattes sikkerhed og sundhed ikke forringes.",Anne Marie Lindholm / Michael Lauritsen / Ulrik Stadler Bang,Syd- og Sønderjylland,2015-03-18T10:52:00+00:00,https://www.dr.dk/nyheder/regionale/syd/rapport-afsloerer-fanger-er-selvmordstruede-deprimerede-og-psykotiske,DR
Sygeplejerskestudiet hitter - flere bliver skuffede,Sygeplejerskeuddannelserne oplever stigende interesse. Derfor må man skuffe en del unge.,Unge vil gøre en forskel Flere bliver skuffede,"Hvidt tøj og en hverdag blandt syge trækker i de unge. På landsplan har sygeplejerskeuddannelserne fået 5.662 ansøgere. Det er 178 flere ansøgere end sidste år, og samlet set er det den uddannelse, som næst flest unge ønsker at begynde på efter sommerferien kun overgået af pædagoguddannelsen. På University College Lillebælt i Odense er der på bare seks år sket en fordobling af antal ansøgere, der har sygeplejerske stående som første prioritet - fra 409 i 2009 til 840 i år. Ifølge rektor på uddannelsen, Erik Knudsen, har man ikke gjort noget særligt, for at lokke de unge til. De er kommet af sig selv. - Jeg tror, at det er et udtryk for, at det er en uddannelse, som de fleste har et klart billede af. Det giver gode beskæftigelsesmuligheder, og som ung kan man gøre en forskel. Det er attraktivt, siger rektoren til DR Fyn. Trine Nielsen har lige færdiggjort tredje semester på sygeplejerskeuddannelsen. For hende var det det menneskelige aspekt, der gjorde udslaget, da hun skulle vælge. - Jeg kan godt lide at arbejde med mennesker, og så - sådan lidt klichéagtigt – vil jeg gerne gøre en forskel. Man kan yde en omsorg og hjælpe andre mennesker, som har brug for, at man er deres højre hånd i en periode, siger den sygeplejerskestuderende. Men for nogle af de håbefulde unge ender drømmen dog brat 30. juli, hvor alle de kommende studerende får svar på, hvorvidt de er kommet ind på studiet. På University College Lillebælt er der kun plads til omkring 500 studerende fordelt på afdelingerne i Odense, Svendborg og Vejle. Derfor må man skuffe flere hundrede, siger rektor Erik Knudsen. - Det er på den ene side beklageligt, men på den anden side betyder det også, at når de unge ved, at det er svært at komme ind, så er de mere motiverede. Derfor er der også en større sandsynlighed for, at dem vi får ind, de gennemfører, siger rektoren. Generelt har professionsbachelor-uddannelserne oplevet en stigning på to procent i antallet af ansøgere fra i år sammenlignet med sidste år. Det viser tal fra Uddannelses- og Forskningsministeriet. Ud over sygeplejerskeuddannelsen tæller professionsbachelor-uddannelserne også eksempelvis fysioterapeut, ergoterapeut og folkeskolelærer.",Sidsel Andresen og Kristian Østerby Jepsen,Fyn,2015-07-07T04:55:00+00:00,https://www.dr.dk/nyheder/regionale/fyn/sygeplejerskestudiet-hitter-flere-bliver-skuffede,DR
Ny recept: Sådan får vi speciallæger til provinsen,Godt arbejdsmiljø tiltrækker nye læger og fastholder de gamle.,Arbejdet skal være attraktivt Sygeplejerskerne får flere opgaver Flere afdelinger afprøver metoden,"Provinsen mangler læger, men på Næstved Sygehus har man gjort en aktiv indsats for at fastholde og rekruttere nye læger til børneafdelingen. Den mission er lykkedes. Afdelingen er gået fra at have seks speciallæger i 2013 til nu at have alle 12 stillinger besat. Opskriften er at sætte fokus på arbejdsmiljøet. Afdelingen har lokket lægerne til ved at mindske arbejdspresset og derved gøre arbejdet mere attraktivt. Det kan være en måde at skaffe læger til yderområderne, mener Andreas Rudkøbing, der er formand for Lægeforeningen. - Jeg tror, at det handler om at gøre arbejdsmiljøet godt. At sørge for, at opgaverne, der skal løses, virker attraktive på lægerne. Det virker godt på rekrutteringen, tror jeg. Det skyldes ikke mindst en aktiv indsats fra sygeplejerskerne, der har gjort arbejdet mere attraktivt ved at aflaste lægerne der, hvor det kunne lade sig gøre, fortæller Pernille Raasthøj Mathiesen, der er ledende overlæge på afdelingen. - Vi har børn, der tisser i sengen og i bukserne om dagen. Der valgte man at sige, at det er en ret almindelig tilstand, så der kan vi med fordel sætte sygeplejerskerne i front og give dem nogle faresignaler, de skal reagerer på, forklarer hun. Og hvis faresignalerne ikke er til stede, så klarer sygeplejerskerne behandlingen, rådene og vejledningen, der skal til, uden lægernes hjælp. Modellen med at lade sygeplejersker overtage opgaver, som læger normalt varetager, er noget, som bliver afprøvet på flere afdelinger i Region Sjælland, fortæller Jens Stenbæk (V), regionsformand for Region Sjælland. - Noget af det, vi gør, er at se, om der er nogle af de andre personalegrupper for eksempel sygeplejerskerne, der kan overtage nogle af lægernes opgaver. På den måde kan lægerne bruge sine kernekompetencer til de mest nødvendige ting, og samtidig er det med at skabe en bedre arbejdsplads, siger han. Børneafdelingen på Næstved Sygehus fik 170.000 kroner i støtte fra Region Sjællands såkaldte arbejdsmiljøpulje, hvor de ansatte kan søge om penge, der skal forbedre arbejdsmiljøet.",Gustav Juul Olesen,Sjælland,2015-07-22T06:16:00+00:00,https://www.dr.dk/nyheder/regionale/sjaelland/ny-recept-saadan-faar-vi-speciallaeger-til-provinsen,DR
Kommune sparer penge ved at ansætte flere socialrådgivere,Ti nye socialrådgivere i Syddjurs Kommune skal forhindre dyre anbringelser af børn.,Socialrådgiver: Vi forhindrer dyre anbringelser Inspireret af succes i Sverige og Herning,"Syddjurs Kommune vil ansætte ti nye socialrådgivere i Familieafdelingen. Det skal sikre en tidligere indsats for udsatte familier og deres børn. Prisen er umiddelbart på 7 millioner kroner, men i løbet af tre år forventer kommunen at kunne spare hele 20 millioner kroner. - Det er rigtig godt og lovende, siger socialrådgivernes tillidsrepræsentant, Louise Skov. Hun har store forventninger til den øgede indsats, som især handler om forebyggelse af blandt andet dyre anbringelser af børn. - Jeg er sikker, det vil betyde, at vi 'fanger' nogle ting langt tidligere og dermed kan hjælpe de her børn, inden de får det rigtig slemt, siger hun. Familiechef i Syddjurs Kommune Christina Kaae Simonsen hæfter sig ved, at kommunen på den måde investerer i en tidlig, intensiv indsats: - Og vi forbedrer kvaliteten for de børn og unge, der allerede har en foranstaltning, siger hun. Den nye indsats med færre sager pr. socialrådgiver er især en succes i Sverige, men også Herning Kommune har afprøvet modellen med succes. - Det handler i virkeligheden om at være bevidst om, hvad man sætter i værk og følge op på, om det har den ønskede effekt, siger Christina Kaae Simonsen. De færre sager giver langt bedre mulighed for at gribe tidligt ind og følge både sårbare børn og familier.",Villy Vestergaard,Østjylland,2015-07-01T07:32:00+00:00,https://www.dr.dk/nyheder/regionale/oestjylland/kommune-sparer-penge-ved-ansaette-flere-socialraadgivere,DR
Ventelister til studieboliger har aldrig været længere,Glæden over plads på drømmestudiet kan hurtigt forstumme for mange studerende. Studiebyerne er nemlig pressede som aldrig før.,København melder alt udsolgt Boligmangel med konsekvenser,"﻿Mange studerende udbrød i går et lettelsens suk, da de fik svar på, om de var kommet ind på drømmestudiet. Glæden kan dog blive en kort fornøjelse. Ventelisterne til at få en studiebolig i de største studiebyer har nemlig aldrig været længere. I Aarhus står der lige nu omkring 1600 unge, der er boligløse ved studiestart, på venteliste til at få en studiebolig, hvilket er en markant stigning i forhold til sidste år. Det siger Diana Jørgensen, administrationschef hos Kollegiekontoret i Aarhus, der står for alle studieboliger i byen. - Vi kan godt mærke, der er mange unge, der ønsker et sted at bo, og vi har flere opskrevne end sidste år. Der er en stigning på ca. 600 unge i forhold til sidste år. Selvom der er stort pres på i Aarhus, forventer man stadig at overholde den såkaldte boliggaranti, der sikrer alle boligløse studerende en bolig. Men det kan dog tage tid. - Det kan betyde, at der er nogle, der kan få tilbudt en bolig lidt senere end ellers. Jeg forventer, at boligtilbuddene vil komme ud og blive afviklet i slutningen november, siger Diana Jørgensen. I Aalborg er efterspørgslen også stor og antallet af ansøgere er steget fra 5.117 sidste år til 5.452 i år. Af dem er over 736 boligløse. Sidste år var antallet 606. I Odense har man nogenlunde det samme antal på venteliste som i 2014. Både i Aalborg og Odense forventer man, ligesom i Aarhus, at overholde boliggarantien. I København ser situationen dog noget anderledes ud. Her har man ingen boliggarantiliste og de to store udbydere af studieboliger, CIU og Kollegiernes Kontor, har for første gang nogensinde ingen ledige boliger til de nye studerende. Ifølge Rasmus Okholm-Hansen, der er daglig leder i CIU, vil mange komme til at stå uden en bolig ved studiestart. - Situationen er i år meget presset, og det er langt fra sikkert, at man kan finde en bolig i København, alene fordi man har brug for en. Der er rigtig mange henvendelser og rigtig mange på ventelister, og der er et alt for stort behov i forhold til hvor mange studieboliger, der er. For mange studerende er situationen i forhold til at skaffe en bolig blevet så uholdbar, at det kan ende med at få konsekvenser for deres studie. - Vi har ansøgere, som bor på gaden, og som dukker op med grædende børn, som vi ikke kan hjælpe. Vi har ansøgere, hvor det her er deres næstsidste stop, inden de går hen og melder sig ud af deres uddannelsessted, siger Rasmus Okholm-Hansen. DR Nyheder vil meget gerne i kontakt med dig, hvis du er studerende eller kommende studerende og er desperat efter at finde en bolig. Kontakt journalist Sune Lundby Møller på sulm@dr.dk.",Kevin Ahrens Nielsen,Indland,2015-07-31T04:21:00+00:00,https://www.dr.dk/nyheder/indland/ventelister-til-studieboliger-har-aldrig-vaeret-laengere,DR
1813's budget skrider med foreløbige 17 millioner kroner,"Dyre læger besvarer opkald til hovedstadens akuttelefon, og det betyder millioner i underskud. ",1813 mangler mange sygeplejersker Venstre vil udlicitere 1813,"Det kniber med at tiltrække sygeplejersker til at svare opkaldene til Region Hovedstadens akuttelefon 1813. Derfor må regionen hive dyrere læger ind, og det har kostet 17 millioner over budget alene i år, skriver Berlingske. Den udgift vil regionsrådsformand Sophie Hæstorp Andersen (S) have stoppet: - Løsningen er, at vi får det antal sygeplejersker rekrutteret og fastholdt i et godt arbejdsmiljø på 1813, siger regionsrådsformanden. Lige nu mangler omkring 25 procent af det normerede antal sygeplejersker på akuttelefonen, fordi 1813 ikke har kunnet finde eller holde fast i sine sygeplejersker. Underskuddet er kommet frem i en orientering til politikerne i regionen, og regionsrådsformanden leder nu efter pengene til underskuddet: - Først og fremmest må vi sikre os, at underskuddet bliver dækket ind via budgetforhandlinger, så det ikke går ud over andre opgaver på akutområdet, siger Sophie Hæstorp Andersen. Underskuddet skal dog findes et andet sted, hvis man spørger Venstres medlem i regionsrådet, Martin Geertsen. Han foreslår, at man får private til at hjælpe med at løse sygeplejerskemanglen: - Vi kan jo se, at vi selv har vanskeligheder med at rekruttere sygeplejersker. Det kunne være, at der var andre operatører i markedet som privathospitaler eller leverandører, der kunne gå ind og løfte hele eller dele af opgaven, siger Martin Geertsen. I orienteringen, som politikerne har modtaget, vurderes det, at man kan undgå yderligere merudgifter resten af året. Men det kræver, at der bruges færre vikarer til at svare telefonen og 'en midlertidig reduktion på akutlægebilerne i ydertimerne', som det hedder.",Line Rasmussen,København,2015-09-14T06:57:00+00:00,https://www.dr.dk/nyheder/regionale/hovedstadsomraadet/1813s-budget-skrider-med-foreloebige-17-millioner-kroner,DR
Venstre-folk langer ud efter Støjberg: Du sparker til verdens flygtninge,"Støjbergs ønske om at indrykke annoncer i udenlandske aviser for at afskrække flygtninge, er ren symbolpolitik, mener Jens Rohde.",Rohde: Støjberg skulle tage på feltstudie Skal tage vores del Vil ikke rykke politik,"Det er under al kritik, når integrationsminister Inger Støjberg (V) vil til at indrykke annoncer i udenlandske aviser for at holde flygtninge fra Danmarks grænser. Sådan lyder det ifølge Morgenavisen Jyllands-Posten lørdag fra en række Venstre-folk, hvoraf flere dog ikke ønsker at stå frem med navn. - Jeg er meget, meget skuffet. Det er en frastødende måde at handle på. Vi er i gang med at bygge en mur op omkring os selv og sparker til de flygtninge, der prøver at komme ind, siger Michael Gatten (V), der er medlem af borgerrepræsentationen i Københavns Kommune. Tidligere i denne uge kunne Jyllands-Posten fortælle om menneskesmuglere, der har hjulpet flygtninge med at sammenligne vilkår i forskellige EU-lande - herunder Danmark. Det betyder dog ikke, at annoncer i internationale medier om danske udlændingestramninger vil få flygtninge til at fravælge Danmark, mener Jens Rohde (V), medlem af Europa-Parlamentet. - Det er symbolpolitik, siger han, der mener, at regeringen burde gå andre veje, hvis den reelt var interesseret i at løse asylproblemerne i Europa. - Spørgsmålet er, om man ønsker at løse problemerne, eller om man ønsker at leve politisk af dem. Man kunne godt ønske sig, at vores minister - inden hun sætter en masse ting i søen og stiller sig op på tv og slår sig på brystet og viser, hvor stærk hun er - tog på feltstudier og rent faktisk så på forholdene i Syrien, Libyen, Grækenland og flygtningelejrene, siger Rohde. Med annoncekampagnen tegner regeringen et billede af Danmark som »et fremmedfjendsk land«, mener Inge Dorte Mandrup, lokalformand for Venstre i Norddjurs Kommune. - Det udtrykker en menneskesyn, som jeg ikke bryder mig særlig meget om, siger hun til DR Nyheder. - Vi er et rigt samfund, og jeg synes, vi skal tage vores del af de mennesker, som bliver tvunget til at flygte på grund af krig og andre rædsler. Dybest set synes jeg ikke, at det er et problem. Hun så hellere, at regeringen gik efter menneskesmuglerne og gjorde mere ud af hjælpen lokalt. Det har ikke været muligt at få en kommentar fra Inger Støjberg. Venstres integrationsordfører, Marcus Knuth, siger: - Venstres politik på dette område kommer ikke til at rykke sig en millimeter. /DR Nyheder/ritzau",,Politik,2015-07-24T21:01:00+00:00,https://www.dr.dk/nyheder/politik/venstre-folk-langer-ud-efter-stoejberg-du-sparker-til-verdens-flygtninge,DR
S og R hilser ny Irak-undersøgelse velkommen,"Auditørkorpsets undersøgelse af Irak-krigen kan ikke nødvendigvis erstatte den nedlagte Irak-kommission, mener S, R og LA.",R: Viser sagens alvor Bedre end ingenting Sagen kan være forældet,"Det er knap to uger siden, at regeringen under stor kritik lukkede Irak- og Afghanistankommissionen. Men efter, at Politiken i en række artikler fredag har sået tvivl om, hvorvidt danske soldater har overholdt internationale konventioner i forbindelse med udlevering af fanger til de irakiske myndigheder, har Forsvarets Auditørkorps meldt ud, at man vil foretage en undersøgelse. Socialdemokraterne, der har rettet skarp kritik mod Venstre for at nedlægge Irak-kommissionen, ser positivt på Auditørkorpsets udmelding. - Irak-kommissionen skulle have lavet undersøgelsen, men når regeringen ikke vil være med, kan det være godt, hvis auditørkorpset tager sagen, lyder det fra Socialdemokraternes forsvarsordfører, Henrik Dam Kristensen. Både S og R understreger dog fortsat, at Irak-kommissionen ikke burde være nedlagt. - Jeg er skeptisk over for, om det (undersøgelsen, red.) kan erstatte Irak-kommissionen, siger Martin Lidegaard, der er forsvarsordfører for Radikale Venstre. - Det her er ikke det samme som en kommission, der kan indkalde alle former for vidner og få adgang til alle dokumenter. I hvert fald viser det, at forsvaret selv tager det her dybt alvorligt, selv om regeringen ikke gør det. Forsvarets Auditørkorps er anklagemyndighed i militære straffesager, og korpset undersøger i den aktuelle sag, hvorvidt danske officerer i maj 2004 overleverede fanger til irakiske myndigheder. Myndigheder, som på daværende tidspunkt havde indført dødsstraf for både større og mindre forbrydelser. Derudover undersøger man forsvarets håndtering af fangeoplysninger. - Irak-kommissionen dækkede flere aspekter og ikke bare fangerne. Men jeg tør ikke sige, hvor langt Auditørkorpset kan komme. Men det er bedre end ingenting, forklarer Martin Lidegaard. Liberal Alliances udenrigsordfører, Mette Bock, kalder undersøgelsen for en god beslutning. - Det er muligvis nok. Nu må vi se, hvad de kommer frem til, siger hun til DR fredag. Og selv om Forsvarets Auditørkorps nu indleder en undersøgelse af danske soldaters håndtering af fanger, er det da heller ikke sikkert, at sagen ender i en strafferetslig efterforskning. Sådan lyder meldingen fra generalauditør Lars Stevnsborg og lederen af undersøgelsen, Jan Mortensen fra Forsvarets Auditørkorps. - I og med, at det er foregået for mange år siden, så kan der være en forældelse af straffeansvaret, men det ændrer jo ikke ved, at vi får undersøgt og måske blotlagt, hvad der er sket i sin tid, siger Jan Mortensen. Er sagen forældet, kan en eventuel straffesag mod eventuelle anklagede således ikke finde sted. -Det er blandt andet det, vi nu skal have fastlagt. Vi binder os ikke til noget som helst videre forløb, når vi starter en sådan undersøgelse, fortæller generalauditør Lars Stevnsborg til politiken.dk. Udleveringerne foregik ifølge dokumenter fra dagbladet Politiken i 2004.",Lisa Merete Kristensen,Politik,2015-07-17T18:30:00+00:00,https://www.dr.dk/nyheder/politik/s-og-r-hilser-ny-irak-undersoegelse-velkommen,DR
Politiaktion ved Københavns Lufthavn stoppede metroen,,,,Per Bang Thomsen,,2015-07-06 00:00:00,https://www.dr.dk/nyheder/ingen-metro-til-koebenhavns-lufthavn?focusId=3395260,DR
Tyrkiske kampfly angriber PKK-lejre i det nordlige Irak,Natten til lørdag angreb tyrkiske kampfly kurdiske PKK-lejre syv steder i Irak. Enhedslisten kritiserer operationen.,Våbenlagre blandt målene Skærpet kurs fra Tyrkiet Modstand fra Enhedslisten,"Kampfly fra Tyrkiet har i løbet af natten til lørdag angrebet kurdiske PKK-lejre i Irak. Det oplyser den tyrkiske regering. Ifølge regeringen blev der gennemført angreb mod PKK syv steder. Samtidig angreb det tyrkiske militær også terrororganisationen Islamisk Stat i Syrien. - Angrebene blev gennemført mod terrorgruppen Daesh (en anden betegnelse for Islamisk Stat, red.) i Syrien og terrorgruppen PKK i det nordlige Irak, lyder det i en meddelelse fra den tyrkiske regering. Ifølge nyhedsbureauet AP bombede de tyrkiske kampfly blandt andet våbenlagre, bunkere og opbevaringsfaciliteter i angrebet mod PKK, der er en forkortelse for Kurdistans Arbejderparti. PKK har siden 1980'erne kæmpet for kurdisk selvstyre i Tyrkiet, men er nu også gået ind i kampen mod terrorbevægelsen Islamisk Stat. Tyrkiets premierminister, Ahmet Davutoglu, erklærede fredag, at de tyrkiske sikkerhedsoperationer mod Islamisk Stat, yderliggående venstreorienterede bevægelser samt militante kurdiske grupper vil fortsætte. Det er en ny udvikling, at Tyrkiet er begyndt at sende kampfly efter Islamisk Stat i Syrien. Derudover har landet åbnet luftbasen Incerlik i den sydøstlige del af landet for den internationale koalition med USA i spidsen, så koalitionen kan bruge basen som afsæt for angreb mod terrorbevægelsen i det nordlige Syrien. Det fremgår ikke af udtalelsen fra den tyrkiske regering, hvilke mål der blev gået efter i aktionen mod Islamisk Stat. Udenrigsordfører for Enhedslisten Nikolaj Villumsen kritiserer Tyrkiets angreb mod PKK. Han opfordrer til, at man i stedet følger forhandlingssporet for ikke at ryste både fredsprocessen og kampen mod ekstremisterne i Islamisk Stat:  https://twitter.com/nvillumsen/status/624807584646725632  DR Nyheder/Ritzau",,Udland,2015-07-25T05:37:00+00:00,https://www.dr.dk/nyheder/udland/tyrkiske-kampfly-angriber-pkk-lejre-i-det-nordlige-irak,DR
Intet græsk gennembrud - men samtaler fortsætter,"Den græske regering afviser stadig nogle krav til reformer, men samtalerne i EU fortsætter de næste dage.",Stort afdrag skal betales i morgen Hjælpepakke er afgørende,"Grækenlands regering har stadig svært ved at acceptere nogle af de krav til reformer, som landets internationale kreditorer kræver af den. Det siger premierminister Alexis Tsipras i Bruxelles efter et fire timer langt krisemøde med EU-Kommissionens formand, Jean-Claude Juncker, og Jeroen Dijsselbloem, der er chef for gruppen af eurolande. Krisemøderne mellem Grækenland og EU skal forsøge at løsne op for den fastlåste situation i forhandlingerne om den græske gæld. Selv om der tilsyneladende ikke kom noget gennembrud fortsætter forhandlingerne de kommende dage, siger parterne. I morgen er der sat et stort, rødt kryds i parternes kalendere. Det er her, at Grækenland skal betale det næste store låneafdrag på 300 millioner euro til Den Internationale Valutafond, men der er stigende bekymring for, at landet ikke kan skrabe penge nok sammen. Det er afgørende for Grækenland, at regeringen og landets kreditorer enes om en aftale, der kan udløse en ny hjælpepakke fra EU i milliardklassen, som kan holde landet flydende en rum tid endnu. - Kommissionen viste sig villig til at finde en realistisk aftale meget snart. Jo mere vi taler ærligt sammen, jo tættere kommer vi på en løsning, som begge parter finder acceptabel, siger Alexis Tsipras. /ritzau/AFP",,Udland,2015-06-04T04:17:00+00:00,https://www.dr.dk/nyheder/udland/intet-graesk-gennembrud-men-samtaler-fortsaetter,DR
VIDEO Norske turister: Derfor elsker vi Danmark,Vejret og de lave danske priser trækker flere nordmænd til Danmark.,,,Heine Jørgensen,Indland,2015-07-21T09:41:00+00:00,https://www.dr.dk/nyheder/indland/video-norske-turister-derfor-elsker-vi-danmark,DR
Forskning med fødderne – 730 deltagere er til verdenskongres i dans,"Der er budt op til dans i København, hvor forskere taler om identitet og læring, mens andre danser på livet løs.",Dans og identitet for børn og unge Forskning i bevægelse og læring Mødet med en anden skaber noget tredje,"VIDENSKABSBILLEDET I en sal i Dansehallerne i Carlsberg Byen på Vesterbro i København er der gang i fødderne fra morgenstunden tirsdag. Cirka 30 børn og unge er i gang med at lære koreografien til dansen ’Swing Stomp’. De er sammen med over 700 andre børn og unge samt voksne dansere, lærere og forskere fra mange lande i denne uge samlet til den 13. verdenskongres i dans - World Congress of Dance and Child International - daCi Dance 2015. Der er sat en time af til dansen, hvor den svenske danselærer og danser Alexandra Florez gør sit til, at deltagerne i alderen fra 8 til 18 år får lært mest muligt. Frem til fredag skal børnene selv træne dansen, der skal opføres ved en stor afslutningsfest, ligesom de skal lære andre børn og unge på kongressen dansen, så alle kan danse med. Det er Institut for Idræt og Ernæring ved Københavns Universitet, Dansehallerne og Den Danske Scenekunstskole der sammen med daCi arrangerer verdenskongressen med temaet: Twist & Twin – Exploring Identities in Dance. Omdrejningspunktet er dans og identitet med fokus på børn og unge. Kongressen er delt op i en forskningsdel og en praktisk del. I den praktiske del kan deltagerne – opdelt i to grupper - børn/unge og voksne - få rørt kroppen i mange forskellige workshops med fx nordisk folkedans. I forskningsdelen hører forskerne om den nyeste forskning inden for dans som identitetsskabende for børn og unge. De hører blandt andet om den danske forskning, der viser, hvordan bevægelse kan bruges i undervisningen i grundskolen og være med at til skabe bedre vilkår for læring. Andre forskere fortæller om, hvordan man ved hjælp af dans kan skabe kultur og overkomme kriser, fx efter orkanen på Filippinerne. Som noget helt centralt er kongressen bygget op omkring metoden ’twinning’ som samarbejdsform, hvor man sørger for, at deltagerne møder mange forskellige slags aktører. Det vil sige børn/unge, undervisere, forskere, institutioner og beslutningstagere fra undervisnings- og kulturområderne - fra forskellige lande. - I ’twinning’-processer opstår der gennem mødet noget nyt – noget fælles tredje. Fx vil der ved hvert forskningsoplæg være to forskellige oplægsholdere ’twins’, der anlægger forskellige vinkler på samme tema, forklarer programansvarlig og adjunkt ved Institut for Idræt og Ernæring Charlotte Svendler. Torsdag morgen kan du i P1 Morgen høre et indslag fra verdenskongressen i dans.",Hanne Kokkegård,,2015-07-07T12:47:00+00:00,https://www.dr.dk/nyheder/viden/naturvidenskab/forskning-med-foedderne-730-deltagere-er-til-verdenskongres-i-dans,DR
Rektor kritiserer kommuner for at oprette færre praktikpladser,"Flere pædagogansøgere har fået afslag, fordi kommuner har skåret i praktikpladserne.",,"På trods af et rekordstort optag, mener en rektor, at endnu flere ansøgere burde være kommet ind på University College Nordjylland. Lene Augusta Jørgensen ærgrer sig over at de nordjyske kommuner på grund af faldende børnetal opretter færre praktikpladser til pædagog-studerende. Med over 3000 nye studerende kan UCN glæde sig over et rekordstort optag af studerende, men samtidig er næsten 1300 1. prioritetsansøgere blevet afvist. - Det er da malurt i bægeret, og det er vi kede af, siger rektor Lene Augusta Jørgensen. Kommunernes forklaring er faldende børnetal Udover pædagoguddannelsen er det især sygeplejersker- og jordmoderuddannelsen, der har måtte afvise flere unge ansøgere. Lene Augusta Jørgensen mener, at kommunens forklaring med børnetal er for snæver en begrundelse for at skære i antallet af praktikpladser: -Der bliver fremadrettet behov for pædagoguddannede indenfor en række andre områder, så kommunerne bruger en for kort horisont, når de kun ser på børnetallet, siger hun. Lene Augusta Jørgensen håber, at det vil lykkes at påvirke kommunerne til at øge antallet af praktikpladser for pædagoger. I dag bliver der uddannet 450 pædagoger om året i Nordjylland. Men de nordjyske kommuner lægger op til, at det tal om tre år er faldet med 10 procent.",Mette Rask Jørgensen,Nordjylland,2015-07-30T08:30:00+00:00,https://www.dr.dk/nyheder/regionale/nordjylland/rektor-kritiserer-kommuner-oprette-faerre-praktikpladser,DR
,,,,,,,https://www.dr.dk/nyheder/tema/boghandleren-fra-bronshoj,DR
VIDEO Se forslag til dansk astronauts rumforsøg,"Svæver papirflyvere, og kan man ramme ting med en vandstråle i vægtløs tilstand i Rummet? ",,,,,2015-02-07T08:00:00+00:00,https://www.dr.dk/nyheder/viden/naturvidenskab/video-se-forslag-til-dansk-astronauts-rumforsoeg,DR
Sygeplejersker føler sig krænket af anklager i drabssag,"Anklager har udtalt sig ærekrænkende om sygeplejersker, mener formand, som overvejer injuriesag.",,"Sygeplejersker føler sig krænket af en udtalelse, som anklageren kom med forleden i sagen om en kollegas påståede drab på patienter på sygehuset i Nykøbing Falster. Nu overvejer Dansk Sygeplejeråd at stævne anklageren for ærekrænkelse, skriver folketidende.dk fredag. Ordene fra advokaturchef Jeanette W. Andersen faldt forleden i et retsmøde om sagen, hvor en sygeplejerske er sigtet for flere drab. - Det er ikke usædvanligt, at sygeplejersker kan finde på at tage livet af patienter, sagde Jeanette W. Andersen i retten. - Helt ude i hampen Men formanden for Dansk Sygeplejeråd i Region Sjælland er stærkt pikeret. - Det er helt ude i hampen at sige sådan, siger Helle Dirksen til folketidende.dk. - Det er i den grad højst usædvanligt, at en sygeplejerske er sigtet for at slå et andet menneske ihjel, og jeg forstår til fulde, at vores medlemmer føler sig ramt, siger Helle Dirksen. Hun beder nu fagforeningens jurister undersøge, om der er grundlag for at rejse en injuriesag. Trækker ikke udtalelsen tilbage Men anklageren står fast på sit udsagn. - Jeg trækker ikke udtalelsen tilbage, siger Jeanette W. Andersen til avisen. Advokaturchefen oplyste forleden, at hun har læst en større amerikansk undersøgelse om seriemord i sundhedssektoren for bedre at kunne forstå den aktuelle danske sag. Her er sygeplejersken sigtet for at have dræbt fire patienter og for yderligere et drabsforsøg. Hun nægter sig skyldig. Kvinden blev anholdt 1. marts og har siden været varetægtsfængslet. Retten mener, at der er en såkaldt begrundet mistanke mod hende vedrørende tre drab og drabsforsøget. Den undersøgelse, som advokaturchefen har studeret, bærer titlen ""Serial Murder By Healthcare Professionals"" og omtaler en række sager fra hele verden. /ritzau/",,Indland,2015-08-14T15:55:00+00:00,https://www.dr.dk/nyheder/indland/sygeplejersker-foeler-sig-kraenket-af-anklager-i-drabssag,DR
Sygeplejersker: Vi bliver skydeskive for besparelser,"Den enkelte sygeplejerske skal stå på mål for politikernes nedskæringer, og det rammer i sidste ende patienterne, lyder kritikken fra Dansk Sygeplejeråd.",,"- Politikerne i Region Sjælland løber fra ansvaret når de nedlægger 250 stillinger og fyrer 125 ansatte på de sjællandske sygehuse. Det siger formanden for Dansk Sygeplejeråd, Kreds Sjælland, Helle Dirksen. Og det vil ikke bare mærkes i en overgangsperiode, som regionsrådets formand Jens Stenbæk siger, understreger hun: - Selvfølgelig kan det mærkes når man nedlægger 375 stillinger. Det værste er, at det bliver den enkelte sygeplejerske, der bliver skydeskive for politikernes besparelser.Det er os, der står med patienterne og os, der bliver ramt på arbejdsmiljøet, siger hun og tilføjer: Går du over patienternes sikkerhed - Sagen er jo, at det er den enkelte sygeplejerske, der kommer til at svigte patienterne i en presset hverdag. Jeg frygter, at det går ud over patienternes sikkerhed, selvom den enkelte sygeplejerske selvfølgelig vil gøre alt for, at det ikke sker, siger hun. Det er de galopperende medicinpriser, der i går fik regionsrådet til at nedlægge 375 stillinger. Det sker dels ved at fortsætte ansættelses-stoppet og dels ved naturlig afgang. For at nå målet forventer regionsrådet, at i alt 125 direkte afskediges. Medicinudgifter fortsætter med at stige Jens Stenbæk, er formand for regionsrådet. Han erkendte efter regionsrådsmødet i går, at det ikke kan undgås, at besparelserne kan mærkes, og at de kan føre til længere ventetider. Han håbede dog, at det kun ville være i en overgangsperiode. Men den udlægning accepterer sygeplejerskernes formand ikke: - Nedskæringerne kommer til at præge hverdagen og vi får et endnu mere presset arbejdsmiljø, siger hun. Oprindeligt var det frygtet, at endnu flere skulle fyres. Men millionerne er fundet ved en kombination af fyresedler, naturlig afgang og andre besparelser. De stigende medicinpriser presser også næste års budget. Det får regionsformand Jens Stenbæk til at kræve, at der skal findes langsigtede løsninger for at styre medicinudgifterne. Regionen står nemlig med det samme problem i 2016, hvor medicinudgifterne fortsætter med at stige.",Henny Mortensen,Sjælland,2015-08-28T06:34:00+00:00,https://www.dr.dk/nyheder/regionale/sjaelland/sygeplejersker-vi-bliver-skydeskive-besparelser,DR
Sygeplejersker: Vi kan ikke blive ved med at løbe hurtigere,"Regionernes økonomiaftale kan betyde fyringer i Region Syddanmark. Men vi kan ikke blive ved med at løbe hurtigere, mener formanden for Dansk Sygeplejeråd i Region Syddanmark",For meget fokus på medicin og for lidt på personale 'Citronen er presset til det yderste',"Patienterne bliver tabere i de nye besparelser, som er varslet efter Regionernes økonomiaftale. Det mener formanden for Dansk Sygeplejeråd i Region Syddanmark, John Christiansen. Regionen kommer formentlig til at mangle cirka 200 millioner kroner på næste års budget. Og det kan ende med fyringer, siger regionsrådsformand Stephanie Lose (V). Men citronen kan dårligt presses mere, siger John Christiansen, formanden for Dansk Sygeplejeråd i Region Syddanmark. Aftalen, som regionerne indgik med regeringen i aftes, betyder, at regionen får 320 millioner kroner ekstra næste år. Men da Region Syddanmark har et økonomisk efterslæb på grund af behandling med dyr medicin, var der her brug for yderligere 200 millioner kroner, hvis en sparerunde skulle undgås. - Udfordringen er, at der er fokus på, at der skal gives flere penge til dyr medicin. Men der er ikke tilsvarende fokus på, hvad personalets indsats betyder, siger John Christiansen. Han mener, at det fokus giver et billede af, at sygehusene sagtens kan holde til at spare mere og mere på personalet. - Man har strammet og strammet, men personalet får svært ved bare hele tiden at rende hurtigere. Det går ud over patienterne og kvaliteten, siger John Christiansen. Han garanterer, at Dansk Sygeplejeråd vil nøje følge med i, om de sundhedsløfter, der blev givet ved folketingsvalget, nu også bliver overholdt. Forud for forhandlingerne med regeringen, sagde formanden for Danske Regioner, Bent Hansen (S), at der skulle mindst to milliarder kroner ekstra på bordet, hvis regionerne skal fortsætte den nuværende drift og undgå besparelser.",Annette Jespersen,Trekantområdet,2015-08-21T06:15:00+00:00,https://www.dr.dk/nyheder/regionale/trekanten/sygeplejersker-vi-kan-ikke-blive-ved-med-loebe-hurtigere,DR
Talsmand: Ikke intention at brændemærke sygeplejersker,Anklagemyndigheden afventer sagsanlæg fra sygeplejersker. Ville ikke hænge sygeplejersker ud som mordere.,Forstår det godt,"Det har selvfølgelig ikke været anklagemyndighedens intention at brændemærke en hel profession som mordere. Det siger Anklagemyndighedens kommunikationschef, Mikkel Thastum, som kommentar til, at Dansk Sygeplejeråd vil anlægge injuriesag mod en anklager for hendes kontroversielle udtalelser i sagen mod en drabssigtet sygeplejerske i Nykøbing Falster. Sygeplejerådet betragter det som grov mistænkeliggørelse af alle sygeplejersker, at anklager Jeanette W. Andersen, Sydsjællands og Lolland-Falsters Politi, har sagt, at ""det ikke er usædvanligt, at sygeplejersker kan finde på at tage livet af deres patienter"". - Jeg kan godt forstå, at de er blevet tossede over det. Men selvfølgelig har det ikke været anklagemyndighedens intention at hænge en hel profession ud, siger Mikkel Thastum til Ritzau. - Det er klart, at vi ikke har den opfattelse, at sygeplejersker generelt går rundt og slår deres patienter ihjel. Vi beklager, at udtalelsen fra anklageren i den konkrete sag er blevet opfattet på den måde, siger han og fortsætter: - Anklageren har blot villet gøre opmærksom på, at der har været tidligere sager i udlandet og herhjemme, hvor sundhedspersonale har misbrugt den tillid, vi har vist dem som mennesker og som samfund, siger Mikkel Thastum. Anklagemyndigheden hos Sydsjællands og Lolland-Falsters Politi afviste tidligere fredag i et brev til sygeplejerskernes fagforening at trække udtalelsen tilbage, fordi den ifølge anklagemyndigheden ikke er ulovlig. Det fik Dansk Sygeplejeråd til at henvende sig til en advokat med henblik på at indlede en injuriesag. Mikkel Thastum siger, at Anklagemyndigheden nu afventer et sagsanlæg. /ritzau/",,Indland,2015-08-21T18:50:00+00:00,https://www.dr.dk/nyheder/indland/talsmand-ikke-intention-braendemaerke-sygeplejersker,DR
Chefanklager: Udtalelse om sygeplejerskers drab er lovlig,Boomerang: Krænkede sygeplejersker har selv brugt hårdt sprog om drab begået af personer i sundhedssektoren,Henviste til forskning Ville ikke såre sygeplejersker,"En anklager trådte ikke over den strafbare streg, da hun til medierne sagde, at ""det ikke er usædvanligt, at sygeplejersker kan finde på at tage livet af patienter."" Det fastslår anklagerens chef, Henriette Rosenborg Larsen, i et brev til Dansk Sygeplejeråd, som føler sig krænket af udtalelsen. De famøse ord kom fra advokaturchef Jeanette W. Andersen i forbindelse med den meget omtalte sag fra Nykøbing Falster, hvor en sygeplejerske er sigtet for at have dræbt flere patienter. Men udtalelsen er ikke ulovlig, fremgår det af chefanklagerens brev til sygeplejerskerne. Anklageren har blot henvist til en forskningsartikel, som fortæller om drab udført af sundhedspersonale fra hele verden. Forskningen er publiceret under titlen ""Serial Murder By Healthcare Professionals"". Hun har ""ikke ytret sig angående omfanget af dette fænomen i Danmark,"" fastslår chefen i brevet. Og der er ikke tale om strafbare injurier, lyder beskeden. Politiet gør samtidig sygeplejerskerne opmærksom på, at deres eget fagblad har bragt omtale af fænomenet med ""betydeligt mere direkte sprogbrug."" For eksempel lød en overskrift ""Seriemord i sygeplejen,"" og derefter fulgte denne indledning: ""Cand.cur.mord"". ""De hvidklædte dødsengle"" kalder man det sundhedspersonale, som myrder deres patienter..."" Det er Sydsjællands og Lolland-Falsters Politi, som fredag formiddag har besluttet at offentliggøre brevet. I en ledsagende pressemeddelelse står der dog også, at anklageren ikke har villet såre de danske sygeplejersker. - Jeg synes, det er en en ærgerlig sag, og advokaturchef Jeanette Wincentz Andersen har til flere medier udtalt, at hun ikke har ønsket at støde nogen med sin udtalelse, siger chefanklager Henriette Rosenborg i en kommentar. /ritzau/",,Indland,2015-08-21T08:34:00+00:00,https://www.dr.dk/nyheder/indland/chefanklager-udtalelse-om-sygeplejerskers-drab-er-lovlig,DR
"Sundhedsminister til regioner: Bare rolig, der kommer flere penge","Der vil ”unægtelig” komme flere sygeplejersker og læger på sygehusene, siger sundhedsminister Sophie Løhde (V).",Vil betyde flere sygeplejersker Region sætter ikke lid til lovede milliarder,"Den nye økonomiaftale mellem Danske Regioner og regeringen har allerede fået flere regioner til at varsle både nedskæringer og afskedigelser. Sundheds- og ældreminister Sophie Løhde (V) mener dog, at regionerne bør slå koldt vand i blodet – der kommer nemlig flere penge til sundhedsområdet i forbindelse med finanslovsaftalen. - Der vil vi sætte penge af til, at vi kan løfte sundhedsvæsnet yderligere. Dermed står vi også ved vores løfter fra før valgkampen, hvor vi sagde, at vi ønskede at give et løft på 2,4 milliarder kroner, siger hun. Regionerne har varslet nedskæringer og fyringer efter, at der med økonomiaftalen blev afsat halvanden milliard ekstra til sundhedsområdet, der især lider under kraftigt stigende medicinpriser. Målet for regionerne var nemlig to milliarder kroner, hvis de skulle undgå yderligere nedskæringer for at få råd til den dyre medicin, som de ikke må prioritere i for regeringen. Sophie Løhde mener dog ikke, at regeringen har lavet en for stram aftale ved kun at løfte området med halvanden milliard kroner. - Samtidig siger vi jo, at der også er andre steder, der skal prioriteres i sundhedsområdet. Det vil unægtelig betyde flere sygeplejersker og flere læger på sygehusene, forklarer hun. Før regeringen har fået gennemført en status af sundhedsområdet, vil sundhedsministeren ikke pege præcist på, hvordan regeringens prioriteringer vil se ud. Hun forklarer dog, at der vil være fokus på de ældre medicinske patienter samt overbelægningen på sygehusene. Region Syddanmark er én af de regioner, som har varslet fyringer og nedskæringer. Her vil man dog ikke sætte sin lid til, at regeringens finanslovsmilliarder pludselig vender billedet. - Jeg tror ikke, at vi kommer til at undgå besparelser, men måske kan det afbøde nogle af virkningerne, siger regionsrådsformand Stephanie Lose.",Thomas Klose Jensen,Politik,2015-08-21T10:01:00+00:00,https://www.dr.dk/nyheder/politik/sundhedsminister-til-regioner-bare-rolig-der-kommer-flere-penge,DR
Sundhedsminister: Sundhedsvæsen i verdensklasse kræver ny og dyr medicin,"Sundhedsministeren vil have råd til både ny, dyr medicin og flere læger og sygeplejersker. ",Råd til det hele,"Sundhedsminister Sophie Løhde (V) siger, at det ikke må være pengepungen, der skal afgøre, om vi kan få den bedste medicin på sygehusene i Danmark. - Vi ønsker at løfte vores sundhedsvæsen. Et sundhedsvæsen i verdensklasse er et sundhedsvæsen, hvor der er råd til ny og bedre medicin. Det må ikke være pengepungen, der afgør, om man kan få den behandling, som man har behov for, siger Sophie Løhde til DR Nyheder. Men om der kommer flere penge fra Staten til medicinudgifterne kan hun ikke svare på. - Regeringen ønsker at løfte vores sundhedsvæsen, og nu skal vi til at forhandle økonomiaftale med regioneren om et øjeblik, og der bliver medicinudgifterne en af de ting, der skal drøftes, siger hun. Det er dog uvist, hvordan der skal blive råd til den dyre medicin, da der også skal være råd til flere læger og sygeplejersker. - Jeg synes, præmissen om personale eller medicin er lidt forsimplet. Det er et spørgsmål om at sikre, at vi har råd til begge dele, pointerer Sophie Løhde. Ministeren understreger, at regeringen ikke har planer om at indføre et prioriteringsinstitut, der skal prioritere, hvilken medicin - og om det skal være den dyreste og bedste - sundhedsvæsnet skal indkøbe og benytte sig af. Netop et prioriteringsinstitut har ellers været foreslået af både Alternativet og SF. SF mener, at det skal være op til politikerne på Christiansborg at vurdere, om et givent medicinsk præparat skal med på finansloven, eller om det er for dyrt. Behandlingen mod cystisk fibrose, Orkambi, vil ifølge Information koste to millioner kroner årligt per patient. Det betyder, at ekstraregningen samlet set kan ende på en lille halv milliard kroner, hvis medicinen godkendes til brug i Danmark.",Mette Richardt,Indland,2015-08-01T18:59:00+00:00,https://www.dr.dk/nyheder/indland/sundhedsminister-sundhedsvaesen-i-verdensklasse-kraever-ny-og-dyr-medicin,DR
125 mennesker på de sjællandske sygehuse skal fyres,Region Sjælland har vedtaget besparelser for 165 millioner kroner. Det koster afskedigelser på sygehusene.,Skal spare 165 millioner kroner Ekstra medicinudgifter for 335 millioner kr.,"Stigende udgifter til medicin kommer til at koste 125 hospitalsansatte i Region Sjælland jobbet. Det meddeler Region Sjælland i en pressemeddelelse. - Det er vi selvfølgelig rigtig kede af, men med de stigende medicinpriser, vi har set nu i to år, så er vi nødt til at reducere i driften, siger regionsrådsformand Jens Stenbæk (V). Årsagen er en spareøvelse, der i første omgang skal skaffe 165 millioner kroner, og som Regiosnrådet her til aften har stemt ja til. På længere sigt skal Region sparer yderligere 125 millioner kroner. Regionsrådet forventer, at 375 stillinger vil blive nedlagt i alt, hvoraf de fleste dog vil blive nedlagt ved frivillige aftrædelser. Håbet er, at nogle af de 125 afskedigelser kan undgåes ved omplaceringer. Jens Stenbæk frygter, at besparelserne vil betyde dårligere vilkår for patienterne i en periode. - Med de økonomiske rammer, vi har, kan det ikke være anderledes, siger han. Regionen skal næste år bruge 335 millioner kroner ekstra på medicin. Og den stigning i priserne er ikke holdbar, mener regionsrådsformanden. - I andre lande sætter man en maksimalpris på, hvor dyr en behandling må blive, og det bliver vi også nødt til at se på, når vi prioriterer inden for sundhedsvæsnet. Det haster med at finde en langtidsholdbar løsning på de stigende medicinudgifter, skriver Jens Stenbæk i pressemeddelelsen. Samtlige partier i rådet undtagen Enhedslisten stemte for forslaget om besparelser. /DR Nyheder",,Indland,2015-08-27T21:10:00+00:00,https://www.dr.dk/nyheder/indland/125-mennesker-paa-de-sjaellandske-sygehuse-skal-fyres,DR
"Snydt for pension: Lærere, sygeplejersker og politibetjente sparer forgæves","Se her, om du er blandt den million danskere, der risikerer slet ikke at få noget ud af de sidste års hårdt optjente pensionsopsparing.",Mellemlange uddannelser rammes Kan få nogle til at droppe opsparingen Politi og forsvar får også reduceret pensionen,"Når man måned efter måned indbetaler tusindvis af kroner til en pensionsopsparing i stedet for at bruge pengene nu, er det formentlig med en forventning om, at pensionistlivet på den måde bliver lettere. Men for op mod en million danskere kan de penge, der indbetales de sidste fem til 10 år, inden man går på pension, faktisk være spildt. Dét fremgår af en undersøgelse, som forsikringsselskabernes brancheorganisation Forsikring og Pension har foretaget for Politiken. - Man kan risikere, at alt det, man indbetaler kort før folkepensionsalderen, kan forsvinde. Det kan være ældrecheck, folkepensionstillæg eller boligydelse, siger Jan Hansen, som er underdirektør i Forsikring og Pension, til DR Nyheder. Brancheorganisationens beregninger kortlægger, hvordan lovgivningen på pensionsområdet påvirker forskellige grupper i samfundet. Og det er især danskere med mellemlange uddannelser; lærere, sygeplejersker, fysioterapeuter og andre sundhedsprofessionelle, der bliver ramt, fremgår det. Altså dem, som har sparet op hele deres arbejdsliv og haft nogle gode pensioner. Og det er der en ganske særlig grund til, siger Jan Hansen. De har ganske enkelt sparet for meget op. - Det sker, fordi der i folkepensionssystemet er nogle såkaldte indkomstafhængige ydelser – altså ydelser, som bliver nedsat, jo mere man sparer op til sig selv. Især faglærte og folk med en kort eller mellemlang uddannelse vil opleve, at en del af deres pension forsvinder i et stort sort hul, skriver Politiken. De eneste, der stort set går fri, er de ufaglærte og dem med lange videregående uddannelser. Deres pensionsopsparing er nemlig enten så lille eller så stor, at de ikke rammes af modregning i de supplerende offentlige ydelser. Men det er ikke rimeligt, siger Grete Christensen, som er formand for Dansk Sygeplejeråd. Hun frygter, at reglerne kan få nogle til helt at droppe pensionsindbetalingen. - Problemet er, at de sidste års indbetalinger virker som om, de kommer i statskassen i stedet for egen lomme, og derfor er det vigtigt, at der bliver gjort noget mod den her modregningsproblematik, siger hun til DR Nyheder og fortsætter: - Der er en stor frustration at spore blandt sygeplejerskerne, fordi de jo har sparet op i mange år, og alligevel ikke har ret til de supplerende offentlige ydelser, som så mange andre har. Sygeplejersker har i forvejen ikke nogen høj løn, så når man bliver folkepensionist, vil man gerne have det udbetalt, som man har knoklet for. Kvinder med mellemlange uddannelser er dem, der risikerer at gøre de største tab, viser beregningerne. Men mænd er også i risikozonen for, at deres pensionsopsparing fra de sidste år på arbejdsmarkedet er spildt. Især mænd med korte eller mellemlange videregående uddannelser – for eksempel ansatte i politiet og Forsvaret - får reduceret pensionstillæg, fordi disse grupper har haft enten arbejdsmarkeds- eller tjenestemandspensioner gennem hele deres arbejdsliv, lyder det fra Forsikring og Pension. Helt konkret gælder det, at har man en pensionsopsparing, hvor de årlige udbetalinger er højere end 180.400 kroner for enlige og 361.200 kroner for samlevende, er man ikke berettiget til supplerende offentlige ydelser, og man undgår dermed en modregning. Er pensionsopsparingen tilsvarende meget lille, undgår man også modregningen. /DR Nyheder/",Sofie Synnøve Herschend,Penge,2015-08-04T13:27:00+00:00,https://www.dr.dk/nyheder/penge/snydt-pension-laerere-sygeplejersker-og-politibetjente-sparer-forgaeves,DR
Domsafsigelse i plejehjemssag udsat,"Den tidligere plejehjemsleder fra plejehjemmet Lollandshus var i dag tiltalt i retten for groft forsømmelse af sit arbejde tilbage i oktober 2014, hvor en ældre beboer døde. Domsafsigelsen er udsat til næste uge.",,"En 51-årig tidligere plejehjemsleder fra Aalborg sad i dag på anklagebænken i Retten i Aalborg tiltalt for groft at have forsømt sit arbejde tilbage i oktober 2014, hvor en ældre kvindelig beboer på Plejehjemmet Lollandshus omkom. Den kvindelige plejehjemsleder nægter sig skyldig. Dommen skulle være faldet i dag efter tre timers retsmøde, men er blevet udsat til tirsdag i næsten uge. Grunden til udsættelsen er, at dommeren i sagen ønsker at vurdere sagen nærmere. Fastspændt i sele Den 85-årig demente beboer omkom, da hun 29. oktober 2014 faldt ud af en seng, mens hun var fastspændt i en stofsele. Ifølge Anklagemyndigheden var den ældre kvinde spændt fast og uden tilsyn i mindst fire timer, inden hun blev fundet hængende i selen ud over sengen. Hun blev efterfølgende kørt på sygehuset, hvor hun senere afgik ved døden. Ifølge Anklagemyndigheden undlod plejehjemslederen at indhente den krævede tilladelse fra kommunen til fastspændingen. Ligeledes iværksatte hun heller ikke et øget tilsyn med den fastspændte kvinde, og hun gav heller ikke personalet nærmere instruktioner om fastspændingen. Går efter bødestraf Forsvarsadvokat for den tiltalte plejehjemsleder, Poul Gudberg, mener ikke at sagen overhovedet skulle være rejst. - Min klient skal frifindes, for hun har gjort alt det, hun skulle rigtigt i denne sag. At det får en tragisk udgang, det må vi se bort fra i denne situation. Hun skal jo have begået en fejl, for at det er hendes skyld, at den ældre borgere dør – og det kan jeg ikke se her, siger han. Anklager Susanne Hansen fra Nordjyllands Politi går efter at få plejehjemslederen idømt en bøde og ikke fængsel, selvom den anvendte paragraf 157 i straffeloven giver mulighed for det. - Vi ser på, hvad praksis er i denne slags sager, og Statsadvokaten har vurderet, at denne sag ligger på bødestrafniveau. Dommen afsiges i næste uge tirsdag den 25. august",Jesper Nørgaard Thomsen,Nordjylland,2015-08-18T12:01:00+00:00,https://www.dr.dk/nyheder/regionale/nordjylland/domsafsigelse-i-plejehjemssag-udsat,DR
Efter skandalesager: Minister splitter Sundhedsstyrelsen op,"Et nyt patienttilsyn og klagenævn skal sikre, at utallige skandalesager hos Sundhedstyrelsen hører fortiden til, fortæller sundhedsministeren.",Sundhedsdata får sin egen styrelse Nye styrelser skal genskabe tillid,"En hjerneskadet psykiater, der i årevis fik lov at behandle patienter. Fødende kvinder, der fik medicin, som kunne slå deres børn ihjel og en psykiater, der fejlbehandlede patienter i årevis, selv om alle myndigheder var advaret. Det er bare nogle af de sager, som DR Nyheder og andre medier har kunnet afsløre i løbet af de seneste år - og hver eneste gang med Sundhedsstyrelsen i centrum. De mange fejlsager førte til, at Sundhedsstyrelsens direktør Else Smith blev fyret tidligere på året, men nu går sundhedsminister Sophie Løhde (V) skridtet videre og splitter Sundhedsstyrelsen op i flere dele. - Vi har desværre kunnet konstatere, at Sundhedsstyrelsens tilsyn ikke har været godt nok, og det er vi nødt til at reagere på. For vi skal have en velfungerende tilsynsmyndighed, som kan holde et vågent øje med de læger, sygeplejersker og andre sundhedspersoner, der ikke gør deres arbejde godt nok, siger Sophie Løhde i en pressemeddelelse og fortsætter: - Jeg har derfor besluttet, at der skal oprettes en helt ny styrelse, hvis kerneopgave netop bliver at sikre, at patientsikkerheden er i orden. Det er nemlig helt afgørende, at patienterne får en behandling af høj kvalitet i vores sundhedsvæsen og har tillid til, at der bliver grebet ind over for de læger og andre sundhedspersoner, som ikke lever op til det store ansvar, de har. Den nye patientsikkerhedsstyrelse skal både føre tilsyn med sundhedspersoner og sundhedsvæsnet, og samtidig behandle patientklager. Den opgave varetages i dag af Patientombuddet, som fremover bliver en del af den nye styrelse, der får navnet Styrelsen for Patientsikkerhed. Den nye styrelse forventes at være i gang efter nytår. Der ud over har ministeren besluttet, at der også er brug for en selvstændig styrelse til at tage sig af sundhedsdata. - Det er helt unikt, at vi i Danmark har så mange sundhedsdata, og det er noget, andre lande misunder os, siger hun til Dagens Medicin og fortsætter: - Men vi har også set en række svipsere, hvor der ikke har været tilstrækkeligt styr på data, der er blevet udleveret, og tilfælde, hvor der har manglet tilladelser til at indsamle data. Det er uheldige sager, vi skal undgå. Den nye Sundhedsdatastyrelse dannes ved, at National Sundhedsdokumentation og -IT (NSI) udskilles fra Statens Serum Institut og bliver til en selvstændig styrelse. I løbet af ugen vil stillingen som direktør for den nye styrelse blive opslået, og vedkommende får efter planen 200 ansatte under sig. Styrelsen refererer til Sundhedsministeriet. Ifølge sundhedsministeren bliver en af de væsentligste opgaver for de nye styrelser at genopbygge tilliden hos borgerne. - Alle er enige om, at der er et kæmpepotentiale i sundhedsdata, som blandt andet kan bruges til at udvikle ny medicin, effektivisere sundhedsvæsnet og forbedre kvaliteten, siger hun til Dagens Medicin og fortsætter: - Men man skal ikke ignorere de svipsere, der har været. Jeg kan ikke garantere, at det aldrig kommer til at ske igen, men med en ny styrelse er der potentiale til, at det ikke sker, fordi der er et stringent fokus på sundhedsdata og ikke på alt muligt andet. Oprettelsen af styrelsen sker som et led i en større ændring af Statens Serum Institut og Sundhedsstyrelsen. I alt forventes der at komme fire selvstændige styrelser ud over Statens Serum Institut. /ritzau og DR Nyheder/",,Indland,2015-08-10T14:15:00+00:00,https://www.dr.dk/nyheder/indland/efter-skandalesager-minister-splitter-sundhedsstyrelsen-op,DR
"Fynboer: Behold bare pengene, Carl","I en net- og radiodebat på P4 Fyn er det store flertal ikke i tvivl om, at Carl Holst bør beholde de godt 800.000 kroner, han har fået i eftervederlag.","Aflever tilbage, Carl","Tirsdag morgen spurgte værterne på P4 Fyn lytterne: 'Ville du takke nej til et eftervederlag, hvis det var dig?' Og lytterne var ikke i tvivl. Ikke nok med, at de ville beholde pengene. De synes også, at det er helt i orden, at Carl Holst gør det.  https://www.facebook.com/P4Fyn/posts/858664734219485:0  - Carl Holst kunne jo lige så godt have stået uden job, hvis han ikke var blevet genvalgt som politiker. Så skulle vi ikke stoppe al den snak. Vi er vist bare misundelige, skriver Lise Hansen. Forsvarsministeren har flere gange afvist at betale pengene tilbage, fordi de er en del af den løn, han har tjent ved at være regionsrådsformand i 15 år. Og præcis det argument møder genklang i debatten. - Manden er på 24/7/365, og folk der siger, at de gladeligt ville frasige sig de 800.000, vil jeg betegne som løgnere, skriver Rasmus Raabjerg på Facebook. Der er dog også dem, der ligesom Vibeke Syppli Enrum, der repræsenterer Enhedslisten i Region Syddanmark, vil have, at Carl Holst betaler pengene tilbage. - For de 833.000, han rager til sig, kunne vi på Ærø have fået to hele ambulanceberedskaber, så jeg ville helt klart have sagt nej til de penge, når jeg går fra en løn på 833.000 til 1,2 millioner kroner årligt, skriver Michael Lage Rasmussen. Der er også dem, der er enige med begge sider. Således skriver Christopher Hafstein: - Regler er regler, så de penge er hans. Har man ondt af det, må man jo ind og præge de folkevalgte til at lave reglerne om, skriver han på Facebook.",Magnus Nørtoft,Fyn,2015-08-04T09:15:00+00:00,https://www.dr.dk/nyheder/regionale/fyn/fynboer-behold-bare-pengene-carl,DR
Kaptajn Dekker skulle lede køretøjs-uddannelse - uden køretøjer,For kaptajn Tajs Sejrbo-Dekker kulminerede frustrationerne i Forsvaret sidste år. Nu søger han job i det private erhvervsliv.,Søger videre Sagen er enkel,"De 44 soldater i kaptajn Tajs Sejrbo-Dekkers kompagni skulle lære at operere fra pansrede køretøjer i krigszoner. Men først var det en kamp for ham overhovedet at få ressourcer til at planlægge uddannelsen. - Mine medarbejdere måtte låne kontorer andre steder, for der var ikke bygninger, møbler og computere til det. Vi måtte kæmpe for at få ressourcer til bare at starte op og planlægge uddannelsen, fortæller han. Det lykkedes i første omgang Tajs Sejrbo-Dekker at få bevilget tre pansrede køretøjer. Men det var en stakket frist. - Så blev mine biler taget fra mig igen, da jeg skulle i gang med den reelle uddannelse, siger han. Bilerne skulle bruges et andet sted i Forsvaret, og der var ikke råd til flere, lød forklaringen. Men Tajs Sejrbo-Dekker ville ikke have ansvaret for at træne soldater til livsfarlige panserkøretøjs-missioner uden at have panserkøretøjer at træne i. - Jeg kan bare ikke gennemføre min uddannelse uden biler, siger han. Nu søger Tajs Sejrbo-Dekker job i det private erhvervsliv. Og han er ikke alene. Hovedorganisationen af Officerer forventer, at omkring 350 officerer vil have forladt Forsvaret på to år, når 2015 er forbi. Det svarer til 10 procent af styrken. Udviklingen er eskaleret efter forsvarsforliget fra 2013. Det indeholdt besparelser for 2,7 milliarder, mere tid væk fra familien for officerer og forringede forhold under deres uddannelse. For kaptajn Tajs Sejrbo-Dekker - og for et stadig stigende antal officerer - er sagen enkel. De siger stop. - Det, som Forsvaret kunne byde mig, blev mere frustration og mindre glæde ved at tage på arbejde. Man startede dagen med at blive frustreret over sin mail. Når man ikke er glad for at gå på arbejde længere, så må man finde noget andet at lave, siger han og fortsætter: - Jeg forestiller mig ikke at vende tilbage til Forsvaret, men man skal selvfølgelig aldrig sige aldrig.",Theis Lange Olsen og Thomas Buhl,Politik,2015-08-26T09:36:00+00:00,https://www.dr.dk/nyheder/politik/kaptajn-dekker-skulle-lede-koeretoejs-uddannelse-uden-koeretoejer,DR
Rejsebureau: Vi forsøger at få kontakt til vores 300-400 gæster,"Jysk Rejsebureau har primært gæster, der rejser på egen hånd i Thailand, så det vil tage tid, før man har overblik over gæsterne efter bombeeksplosionen i Bangkok. ",Trafikeret turistområde,"Mange er dræbt og endnu flere såret efter en bombeeksplosion i et turistpakket område i Bangkok. Thailand er en populær turistdestination for danskere, og direktør i Jysk Rejsebureau, Niels Amstrup, har 300-400 gæster derude lige nu. Han er uvidende om, hvor de befinder sig, da langt de fleste rejser rundt på egen hånd. - Vores kunder sidder ikke i en turistbus, men rejser på egen hånd, så det kan tage tid, før vi får et overblik, siger Niels Amstrup til DR Nyheder. Eksplosionen skete lidt før klokken 14 dansk tid i Erawan Templet i gaden Chidlom i det centrale Bangkok. - Jeg ved, det er et sted, hvor turister færdes, og vi er ved at få et overblik over, om vores rejsende har det godt. Der kommer meldinger fra udenrigsministeriet, hvis der er sket noget forfærdeligt, pointerer direktøren. Ifølge den danske ambassadør, Mikael H. Winter, har ulykken fundet sted i Bangkok's mest kendte og menneskefyldte nabolag. - Det er et meget tætbefolket og trafikeret kvarter. Det er midt i et kommercielt centrum, og det er et meget besøgt sted, siger Mikael H. Winter til Ritzau. Bomben eksploderede ifølge ambassadøren på et tidspunkt af døgnet, hvor der er meget gang i trafikken, og det var også med til at chokere befolkningen: - Jeg tror, at alle blev skræmte af det, særligt fordi det i et meget trafikeret område med mange mennesker. Det er noget, man tager meget alvorligt, siger han. Ambassadøren opfordrer til, at alle danskere i området kontakter deres pårørende, for at fortælle, at de er i god behold. Samtidig arbejder ambassaden i Thailand lige nu på at blive opdateret på, hvordan situationen udvikler sig, og ambassadens medarbejdere følger begivenheden tæt. - Vi vil gøre alt for at kunne rådgive danskere, der er herude, ligeså snart vi ved mere, siger han. Løbende vil både Danmarks ambassade i Thailand og Udenrigsministeriet informere om hvad der foregår, på deres respektive hjemmesider og via de sociale medier.",Mette Richardt,Udland,2015-08-17T14:27:00+00:00,https://www.dr.dk/nyheder/udland/rejsebureau-vi-forsoeger-faa-kontakt-til-vores-300-400-gaester,DR
Forældre forstyrrer undervisningen i klasselokalet,"Det er en forfærdelig uskik og en misforståelse, at forældrene skal med ind i klassen, siger professor.",,"Stadig flere lærere oplever, at de bliver forhindret i at undervise, fordi elevernes forældre er i klasselokalet - travlt beskæftiget med at hjælpe deres børn på plads, med at spørge læreren om lektierne eller med at tale med andre forældre i klassen. Det skriver Kristeligt Dagblad. En række skoleledere, fagfolk og undervisningseksperter, som Kristeligt Dagblad har talt med, bekræfter samstemmende, at der er tale om en stigende, problematisk tendens. - Forældrene gør det i bedste mening, men det er at gøre børnene en bjørnetjeneste. Det er både forstyrrende og giver en mindre effektiv undervisningstid, og det forhindrer børnene i at udvikle sig og være selvstændige, siger Anders Bondo Christensen, formand for Danmarks Lærerforening, til Kristeligt Dagblad. Professor og centerleder Niels Egelund, center for strategisk uddannelsesforskning ved Aarhus Universitet, genkender billedet af en forældregeneration, der har et enormt fokus på deres eget barns velbefindende. - Det er en forfærdelig uskik og en misforståelse, at forældrene skal med ind i klassen. Børn skal afleveres af forældrene i porten, og så skal skolen nok sørge for, at de klarer sig resten af vejen, siger han til Kristeligt Dagblad. /ritzau/",,Indland,2015-11-07T05:58:00+00:00,https://www.dr.dk/nyheder/indland/foraeldre-forstyrrer-undervisningen-i-klasselokalet,DR
Kendt skuespiller vil oprette sit eget super-asylcenter,"Den tyske skuespiller Til Schweiger, der er kendt fra 'Inglorious Bastards', mener ikke, at han hjælper samfundet nok ved blot at lave film.",Racistiske udfald,"Rekordmange flygtninge søger i år mod Tysklands grænser. Den tyske skuespiller Til Schweiger har derfor besluttet at åbne sit eget asylcenter for at hjælpe dem. - Jeg har tjent penge på at fjolle rundt foran et kamera. Politimænd, soldater og sygeplejersker arbejder mere for samfundet. Jeg lejer bare mit fjæs ud, siger Til Schweiger til avisen Bild am Sonntag om motivationen bag centret. Flygtningecentret skal ligge i delstaten Niedersachsen i en gammel kaserne og skal ifølge skuespilleren være et ""flagskib"" til inspiration for andre. Centret skal blandt andet indeholde værksted, sportsanlæg og legeplads. Skuespilleren har desuden planer om en fond for traumatiserede børn. Schweiger, der blandt andet spillede med i Quintin Tarantinos film 'Inglorious Bastards', er en kendt fortaler for flygtninges rettigheder. Især på Facebook giver Til Schweiger sit besyv med i debatten - og hans mening når bredt ud. I skrivende har han intet mindre end 1.397.301 følgere. Beslutningen om asylcentret blev offentliggjort kort efter, at hans Facebook-side var blevet svinet voldsomt til med racistiske udfald, efter han havde opfordret til at hjælpe flygtninge i Hamborg på forskellig vis. Han blev på sin Facebook-side beskyldt for at være en landsforræder, og indvandrere blev omtalt som 'parasitter' og 'vampyrer'. - Åh, det her var præcis, hvad jeg frygtede. I giver mig kvalme og lyst til at kaste op. Skrid fra min side, empatiløse pak – I gør mig syg, lød svaret fra Til Schweiger.",Søren Dalager Ditlevsen,Kultur,2015-08-14T10:02:00+00:00,https://www.dr.dk/nyheder/kultur/kendt-skuespiller-vil-oprette-sit-eget-super-asylcenter,DR
Her er autister sikret et job,"På Fyn bliver voksne autister uddannet i at varetage et arbejde i en dagligvarebutik. Og når uddannelsen er færdig, så står Fakta klar med et job.","Det passer, der ER jobgaranti Svært at have job som autist","Det ligner en normal dagligvarebutik, men det er det bare ikke. I stedet er det en såkaldt ’træningsbutik’ hvor fynske autister fra næste år skal oplæres i, hvordan man mestrer detailfagets facetter. Og når oplæringen er overstået, så tilbyder Fakta dem et job – i en af de rigtige butikker. Jobtræningen er blevet til i et samarbejde mellem Tietgen-skolen og Coop, og på Tietgen venter man bare spændt på at komme i gang med ordningen: - Vi er klar til at starte. Vi har træningsbutikken klar og mangler nu kun kursisterne, siger uddannelsesleder Kimmie Falk. Håbet er, at første kuld kan påbegynde uddannelsen fra januar. Men først skal rygtet om den udbytterige ordning spredes til de fynske kommuner. - Nu skal vi have fortalt jobcentrene om det her tilbud. Kommunerne skal se på, hvem af deres borgere, som det her tilbud kunne være relevant for, siger Kimmie Falk. Men det, at der er et job i vente, vil sandsynligvis lokke mange til uddannelsen. - Folk skal forstå, at her er en reel jobgaranti, og at det ikke bare noget, der ser smart ud på en brochure. Jobgarantien falder på et tørt sted. Den nuværende beskæftigelse for mennesker med autisme ligger på 10-15 procent. Udover at lære, hvordan man arbejder i en butik, så indeholder uddannelsen også træning i stresshåndtering, personlig hygiejne og handicapforståelse. Det fynske samarbejde indgår i projektet Klar til Start for autister, som har stor succes i Værløse, Nordjylland og Aabenraa.  ",Marie Kjempff,Fyn,2014-12-16T14:58:00+00:00,https://www.dr.dk/nyheder/regionale/fyn/her-er-autister-sikret-et-job,DR
"Her er de 10 tendenser, man vil huske fra modeugen","DR's modeekspert, Chris Pedersen, giver her sine bud på de største tendenser fra denne sommers modeuge.",1. Tid til intellekt 2. 'Sex and the City'-mode 3. Dansk superbabe 4. Generation Insta 5. Social superstjerne 6. Mest overraskende model 7. Gulregn 8. Svajen i vinden 9. Fokus på talent 10. Sov godt,"Den københavnske modeuge, hvor de danske designere viser deres bud på næste års forårs- og sommermode, er overstået. DR's modeekspert, Chris Pedersen, kommer her med højdepunkterne fra sidste uges shows. 'Hannah og hendes søstre' (Woody Allen-film fra 1986, red.) ville have været vilde med kollektionerne fra Fonnesbech og Lovechild 1979, der dyrkede en modenhed, der var som taget ud af Woody Allens klassiske new yorker-kvinder fra de tidlige film. De brede marine-herrebukser fra Lovechild 1979 båret med en printet silkeskjorte og en ankellang, ærmeløs vest var som skabt til Mia Farrow. Carrie Bradshaw inspirerer stadig, og denne sæson dukkede Sex and the City-karakteren op hos Freya Dalsjø, hvis kollektion emmede af erotik. Særligt den lille nude ’slip dress’ med kæder langs ryggen var vellykket, og fans af den ikoniske tv-serie ville kunne genkende den som ’The Naked Dress’, hvor Carrie Bradshaw endda bar den med store, sexede krøller ligesom modellen på catwalken. Det er ikke kun Helena Christensen, som glimrer på den internationale modelscene. Med navne som Nadja Bendtner, Caroline Brasch Nielsen, Kirstin Liljegren og Josephine Skriver er Danmark nemlig helt i top, når det kommer til ”modeleksporten”. Med job for blandt andet Tom Ford, Carolina Herrera og Victoria’s Secret er sidstnævnte en af tidens allerhotteste navne. Over 700.000 fans følger Josephine Skriver på Instagram, og derfor var det fedt at se hende på catwalken hos Ganni, By Malene Birger og Freya Dalsjø. Instagram er blevet en stadigt vigtigere kommunikationskanal for både designere og modemedier, og Han Kjøbenhavn bruger mediet bedre end de fleste. Denne gang havde de iscenesat deres kollektion på en gråmalet, rå trailerpark, hvor herremodellerne bevægede sig rundt bland store vilde hunde og smadrede biler. Sceneriet fik de sociale billedmedier til at eksplodere, og det samme skete hos det unge pelsfirma Saks Potts, da modellerne blev stående efter catwalkshowet, så publikum kunne fotografere den cool kollektion. Nu vi er ved de sociale medier, så kan man ikke komme udenom den danske modeblogger Pernille Teisbæk fra Look de Pernille. I løbet af de seneste år har hun taget bloggerscenen med storm med sit klassiske blonde ydre og sin minimalistiske fortolkning af tidens trends. Flere hundrede tusinder følger hende på de sociale medier, ligesom samtlige streetstyle-fotografer knipser løs, når hun skifter tøj flere gange om dagen. I en tid, hvor grænserne mellem kønnene udfordres, var det cool at se den unge Vincent Beier på catwalken hos kvindetøjsdesigneren Mark Kenly Domino Tan iklædt en lang, shiny aftenkjole inspireret af en klassisk herreskjorte. Showet var i øvrigt endnu en triumf af den unge, danske designer, som sidste år vandt Magasins store talentpris. Det er ikke en let farve at få til at fungere, men det lykkedes for Ganni at finde den helt rette gule nuance til sommerkollektionen, der var inspireret af de positive vibes i Los Angeles, sportswear og tidens hotteste it-piger. Det danske brand har i løbet af de seneste år markeret sig om et af landets mest hypede brands, og det levede de endnu engang op til. 70’erne var stærkt tilbage både i farvevalg og snit hos de danske designere. Særligt herrebukserne med svaj er tilbage som en god afløser fra de seneste års meget stramme jeans. Hos By Malene Birger var der nålestriber og sexede bukser i tynd strik, mens Baum und Pferdgarten viste elegante brokadebukser båret med en matchende skjortebluse i tung silke. På herresiden var det særligt Bruuns Bazaar, der kiggede tilbage til Rolling Stones med deres bløde silkeskjorter og tynde tørklæder bundet om halsen. Kronprinsesse Mary var med til at understrege den danske modeuges fokus på talentmassen, da hun tog en tur på catwalken sammen med vinderen af Designer’s Nest-prisen, Sara Lundberg. Det virkede særligt passende i en tid, hvor yngre mærker som Saks Potts, Asger Juel Larsen, Nicholas Nybro, Freya Dalsjø og T.A.C. har været med til at give nyt liv til Copenhagen Fashion Week. Kronprinsesse Mary var i øvrigt iklædt Fonnesbech, der også er et nyt brand på den danske modescene. Baum und Pferdgarten havde stjålet Ole Lukøjes finest pyjamas, da de sendte en af modellerne ud på catwalken i en stribet buksedragt med en smuk pyjamasinspireret frakke i tung, chokoladebrun silke. Også hos Han Kjøbenhavn var der en tynd pyjamaslignende trenchcoat, og Mark Domino Kenly Tan så ud som om, han havde arbejdet hele natten, da han tog imod publikums klapsalver i bare fødder og elegant silkepyjamas fra det nye danske herretøjsbrand All At Sea.",Chris Pedersen,Kultur,2015-08-11T15:49:00+00:00,https://www.dr.dk/nyheder/kultur/her-er-de-10-tendenser-man-vil-huske-fra-modeugen,DR
Sygeplejersker dropper injuriesag efter beklagelse,En udtalelse fra anklager om dræbende sygeplejersker har vakt harme. Nu beklager anklagemyndigheden.,Ikke ulovlige Sagen er afsluttet,"Dansk Sygeplejeråd dropper nu en varslet injuriesag mod en sydsjællandsk anklager. Det sker efter myndighedens beklagelse af anklagerens kontroversielle udtalelse om, at ""det ikke er usædvanligt, at sygeplejersker kan finde på at tage livet af patienter."" - Anklagemyndigheden medgiver, at udtalelsen kunne have været formuleret anderledes og har forståelse for, at sygeplejerskerne har opfattet den som krænkende, siger myndighedens kommunikationschef Mikkel Thastum. - Det har med udtalelsen bestemt ikke været anklagemyndighedens intention at krænke sygeplejerskerne eller hænge sygeplejeprofessionen ud, siger han. Det var anklager Jeanette W. Andersen fra Sydsjællands og Lolland-Falsters Politi, der i sidste måned kom med udtalelsen i forbindelse med en meget omtalt sag, hvor en sygeplejerske er sigtet for drab på patienter på Nykøbing Falster Sygehus. Efterfølgende henvendte Dansk Sygeplejeråd sig flere gange til anklagemyndigheden med kravet om, at udtalelsen blev trukket tilbage, men det ønske ville man ikke efterkomme. I et brev til sygeplejerskerne skrev Jeanette W. Andersens chef, Henriette Rosenborg Larsen, at udtalelserne ikke er ulovlige. Hun anførte, at anklageren blot havde henvist til en forskningsartikel, som fortæller om drab udført af sundhedspersonale fra hele verden. Forskningen er publiceret under titlen ""Serial Murder By Healthcare Professionals"". Nu understreger anklagemyndigheden, at der angiveligt ikke de seneste 25 år har været sager i Danmark, hvor en sygeplejerske er sigtet for manddrab. Med beklagelsen betragter Dansk Sygeplejeråd sagen som afsluttet. - Dansk Sygeplejeråd anerkender beklagelsen, og jeg glæder mig over, at vi så hurtigt har fået gendrevet en udtalelse, som var på vej til at så en helt unødvendig utryghed hos vores patienter, siger sygeplejerskernes formand, Grete Christensen. Selvom sagen dermed er afsluttet, inden den for alvor kom i gang, nåede den at få konsekvenser for Jeanette W. Andersen. Således har anklagemyndigheden valgt at lade en anden anklager tage over i sagen mod den 31-årige sygeplejerske, der er sigtet for fire drab og et drabsforsøg i Nykøbing Falster. - Det er en beslutning, der er truffet for at holde fokus på sagen, sagde sagens nye anklager, Michael Boolsen, i sidste uge. /ritzau/",,Indland,2015-09-16T08:23:00+00:00,https://www.dr.dk/nyheder/indland/sygeplejersker-dropper-injuriesag-efter-beklagelse,DR
Skoler vil gøre flygtninge til sygeplejersker og pædagoger,"Flygtninge bliver bedre integreret i Danmark, hvis de får lov til at uddanne sig, mener rektorer.",Vil skabe vækst i yderområder Trække på kompetencer,"Flygtninge, som får opholdstilladelse i Danmark, skal have mulighed for at læse til eksempelvis sygeplejerske, diplomingeniør eller pædagog. Det mener rektorerne på landets professionshøjskoler, som er gået sammen om at skabe flere hundrede uddannelsespladser til flygtninge. Målet er at etablere 200-300 uddannelsespladser på omtrent 40 uddannelsessteder over hele landet for blandt andet at skabe bedre integration og højere beskæftigelse. Uddannelse er nemlig kilden til integration, mener rektor fra UC Syddanmark. - Hvis flygtningene får en uddannelse, så er det meget lettere at få dem integreret i det danske samfund. Derudover har vi ofte store udfordringer med at få fyldt pladserne op på skolerne, så hvorfor ikke netop tilbyde de tomme pladser til de mange flygtninge, spørger rektor Camilla Wang. Rektoren tror også, at det vil skabe liv og vækst i yderområderne - og på sigt kvalificeret arbejdskraft. - Vi har udfordringer ved at trække arbejdskraft til de yderste dele af Danmark, og det kan det her være med til at afhjælpe. Derudover handler det om trække på flygtningenes kompetencer, mener formanden for Danske Professionshøjskoler, Harald Mikkelsen. - Når nu der kommer så mange mennesker til landet, så synes jeg, det ville være en god idé at trække på deres kompetencer ved at få dem uddannet, så de på sigt kan få et arbejde, siger han. Hensigten er at finansiere uddannelsespladserne gennem en pulje af stipendier eller gennem den sædvanlige finansiering af uddannelse. Flygtningene kan hos Styrelsen for Videregående Uddannelse få vurderet, hvorvidt deres uddannelse fra hjemlandet er kvalificeret i Danmark, eksempelvis uddannelser omfattet af autorisation som sygeplejerske herhjemme. Således kan professionshøjskolerne tilpasse udbuddet af uddannelser. /ritzau/",,Indland,2015-09-14T17:05:00+00:00,https://www.dr.dk/nyheder/indland/skoler-vil-goere-flygtninge-til-sygeplejersker-og-paedagoger,DR
EL: Menneskesmugling skal være lovligt,"Der bør skelnes mellem, om man hjælper folk i nød eller tjener penge på dem, mener Enhedslisten.",En menneskelig handling For penge eller for at hjælpe folk i nød Khader: Det er naivt,"Det skal være lovligt at være menneskesmugler, så længe man ikke tjener penge på det. Det mener Enhedslisten, efter at en svensk-syrisk mand i sidste uge blev anholdt i Padborg for at forsøge at hjælpe sin familie til Sverige. Hassan Abdullaziz var rejst fra Sverige, hvor han bor, til Tyskland for at mødes med fem af sine familiemedlemmer - heraf tre børn - og så følges med dem på togturen til Sverige. Han blev anholdt af dansk politi og fik en bøde på flere tusinde kroner. Men retsordfører i Enhedslisten Pernille Skipper mener ikke, at manden gjorde noget forkert. - Det er en ganske menneskelig handling, som er fuld forståelig. Og jeg må ærligt sige, at hvis det er ulovligt, så er der for mig at se noget galt med loven, siger Pernille Skipper. I sidste uge valgte også flere danskere at trodse udlændingeloven og køre flygtninge og migranter i retningen mod Sverige. Også en 41-årig dansk mand blev anholdt i forsøget på at fragte fem udlændinge over færgen fra Grenå til Sverige. Ifølge Pernille Skipper bør der i fremtiden skelnes mellem, om menneskesmuglerne modtager penge for deres gerning, eller om de gør det udelukkende for at hjælpe andre. - Jeg mener, at vi skal trække en meget klar linje mellem de menneskesmuglere, som udnytter flygtninge i en meget svær situation og gør det for egen vindings skyld, og så de mennesker, som forsøger at hjælpe folk i nød, for eksempel deres familiemedlemmer, siger Pernille Skipper. Venstres retsordfører Preben Bang Henriksen afviser, at loven bør laves om. Politi og domstole skal fortsat vurdere fra sag til sag, hvor alvorlig lovovertrædelsen er, siger han. - Der er mange beretninger, som lyder urimelige, når man hører dem enkeltvis. Men vi er nødt til i Danmark at have generelle regler, så vi kan opretholde en vis kontrol. Så er det op til en eventuel dommer at afgøre, om der er formildende omstændigheder. Og det kan der sagtens være i de enkelte tilfælde, siger Preben Bang Henriksen. Naser Khader fra Det Konservative Folkeparti kalder Enhedslistens forslag for decideret naivt. - Man ved meget lidt om religiøs fanatisme, hvis man tror, at det er noget, folk dyrker for penge. Med Enhedslistens forslag kan man fragte den værste ekstremist hertil, uden at politiet kan gøre noget, bare fordi man ikke tager penge for det, siger Naser Khader. - Den enkelte dansker har ikke mulighed for at afgøre, hvem der er ægte flygtning, eller hvem der har udnyttet, at grænserne står åbne i Europa. Derfor er det heller ikke den enkelte danskers ansvar. Det er myndighedernes, fastslår Naser Khader. Også Socialdemokraterne siger nej til at ændre loven.",Stine Mie Kristiansen,Syd- og Sønderjylland,2015-09-14T06:28:00+00:00,https://www.dr.dk/nyheder/regionale/syd/el-menneskesmugling-skal-vaere-lovligt,DR
Mislykket telefusion kan give gevaldigt bagslag,"Konsolideringer og fusioner er fremtiden på det danske marked, uanset hvad politikerne måtte mene, siger analytikere. Ellers kan Danmark ende som et telemæssigt u-land, lyder det.",TT men ikke Telianor Dystert billede Priserne buldret ned,"Med en stor, velvoksen telepakke inklusive data, tale og fri SMS for en flad hundredekroneseddel, er priserne på det danske telemarked nu kommet så langt ned, at Danmark står overfor en helt ny og potentielt rædselsfuld situation, hvis ikke branchen får lov til at tilpasse sig de nye omstændigheder. Det mener to teleanalytikere efter at det tidligere fredag kom frem, at Telia og Telenor nu er nødt til at droppe deres planer om at lægge deres danske selskaber sammen i et fælles teleselskab. De to selskaber meddelte deres beslutning i morges og begrundede den med uløselige udfordringer i forhold til at få godkendt fusionen af EU. Det danske telemarked har i efterhånden en årrække været blandt de mest konkurrenceprægede i Europa, alt imens selskaberne har været tvunget til at investere heftigt i deres mobilnetværk for at følge trop med danskernes voksende appetit på data og krav til dækning. Det har tidligere fået Telia og Telenor til at lægge deres net sammen i et fælles selskab, kaldet TT-nettet, men de har altså nu opgivet at gøre det samme med resten af aktiviteterne. Det sker efter næsten et års forhandlinger og udnævnelsen af en direktør for det selskab, der altså nu ikke bliver til noget. Flere politikere, senest socialdemokraternes Jeppe Kofod, har flere gange fremført, at færre selskaber betyder mindre konkurrence, hvorfor en fusion vil være til skade for de danske forbrugere. Samme holdning har Forbrugerrådet fremført. Men det er usandsynligt, at fortiden kommer igen, blot fordi fusionen aflyses, mener Morten Imsgard, der er teleanalytiker hos Sydbank. - En tilbagevenden til det, vi kender, er ikke en mulighed. Situationen i Danmark er ikke holdbar på den lange bane, for selskaberne kan ikke tjene penge i Danmark uden at ødelægge det marked, de skal leve af i fremtiden, siger Morten Imsgard. Han peger på '3' som den spiller, der meget vel kan lave det næste træk og måske købe enten dele af Telia, Telenor eller en del af konstruktionen. - Telia og Telenor er i den situation i Danmark, at ingen af dem er i særlig god form, og der er ikke udsigt til at de kommer det. Derfor vil det være fristende, hvis nogen kommer med en pose penge, og vi har set andre steder i Europa, at '3' kan være det konsoliderende selskab. '3' har gode penge på kistebunden, siger Morten Imsgard. Han frygter, at Danmark i yderste konsekvens bliver et telemæssigt U-land, hvis ikke det bliver lettere for teleselskaberne at tjene penge på deres investeringer her til lands. Hos virksomheden Netplan, maler teleanalytiker Torben Rune et tilsvarende dystert billede. - Mit gæt er, at den ene af de to nu vil ende med at trække sig. Fusionen er jo ikke noget de vil for sjov, det er fordi de skal tjene penge. EU har i mine øjne fejlfortolket situationen på det danske marked, som er markant anderledes end gennemsnittet i Europa. Resultatet er nu, at TDC vil fortsætte som det dominerende selskab, uden nogen, der kan give dem modspil. Det kan betyde højere priser, siger han. Torben Rune venter dog ikke, at man bare vil trykke på stopknappen - men måske drypvist sælge fra, for derefter helt eller delvist trække sig ud, eller at det ene af de to selskaber blot vil drive en lillebitte forretning videre i Danmark. For blot få år siden kostede det en mindre formue at være telekunde i Danmark, men det begyndte at ændre sig, da Telmore kom til og påbegyndte en priskrig, der indtil videre har varet i snart to årtier. Der er løbende dukket bunkevis af små, nye selskaber op - de såkaldte MVNOer - der lejer sig ind på et eksisterende netværk, dumper priserne og kører med tab, indtil kundetallet er pumpet så højt op, at et af de fire teleselskaber med eget net køber puljen af kunder. Det sker ofte for at stoppe priskrigen, men også for at få slå en klo i kunderne foran konkurrenterne, så de ikke smutter over til konkurrenternes net. Det skete senest med Onfone, der oprindeligt begyndte som et IP-telefoniselskab, men som med investorkroner i ryggen lærte danskerne at købe telefoni i pakkeløsninger, hvor prisen er fast og aftalt på forhånd, så længe man holder sig inden for et vist forbrug. Disse pakkeløsninger betød, at abonnementer, der for bare 10-15 år siden ville have kostet titusindevis af kroner, pludselig kostede mindre end en biografbillet inklusive popcorn og cola. TDC endte med at købe Onfone og fusionere det ind i det daværende YouSee - og siden har '3' været provokatøren på telemarkedet med tilbud om gratis tale, hvis blot man betaler for data. Imens har de små MVNOer, der alle ejes af de store selskaber, kappedes om at lægge mere og mere data i pakkerne - ofte langt mere end den gennemsnitlige dansker reelt bruger. Hverken Telia eller Telenor har dog annonceret planer om at trække sig ud af Danmark.",Mads Allingstrup,Penge,2015-09-11T09:34:00+00:00,https://www.dr.dk/nyheder/penge/mislykket-telefusion-kan-give-gevaldigt-bagslag,DR
Store besparelser på vej i Region Nordjylland,Region Nordjylland skal spare cirka 200 millioner kroner på budgettet næste år. Det betyder omkring 350 færre medarbejdere.,Stigende medicinudgiver Cirka 350 færre medarbejdere Hårde forhandlinger,"Partiernes gruppeformænd i Region Nordjylland forhandlede sig i aftes frem til et forlig om budgettet for det kommende år i Region Nordjylland. Alle partier undtagen Enhedslisten er med i forliget, som kom på plads efter mere end 12 timers forhandlinger. Forliget betyder en besparelse på cirka 200 millioner kroner i regionen, og det vil ramme sundhedsområdet. Regionens økonomi er under pres på grund af stigende medicinudgifter og et fald i statens bloktilskud til Nordjylland. - Besparelserne kommer til at ramme bredt på sundhedsområdet. Vi har delt besparelserne ud på de forskellige sygehuse undtagen Thy-Mors, som er i en særlig situation, siger regionsrådsformand Ulla Astman (S). Regionen regner med at skulle bruge 165 millioner kroner ekstra på stigende medicinudgifter. De kommende besparelser betyder, at regionen må sige farvel til cirka 350 medarbejdere: - Det er ikke det sammen som at sige, at vi skal ud med 350 fyresedler, for vi har et flow af personale, som kommer og går. Så nogle vil forlade af os af naturlige årsager. Men færre medarbejdere alt i alt, det bliver der, siger Ulla Astman. Udover at sige farvel til en del medarbejdere skal besparelserne også findes ved effektiviseringer, mindre spild og omlægning af ambulant behandling. Ulla Astman peger på, at forhandlinger omkring budgettet har været hårde og lange. - Jeg er ked af, at vi skal ud med så store besparelser. Det gør rigtig ondt, at vi skal spare så mange penge, og at nogle medarbejder må siger farvel til deres kollegaer, siger hun. Selvom det har været hårdt, er hun dog glad for arbejdet omkring budgetforhandlingerne, og at de fleste partier er med i forliget. - Jeg er tilfreds med den proces, vi har haft, og at de fleste partier undtagen Enhedslisten har taget et medansvar i forliget, siger hun.",Jesper Nørgaard Thomsen,Nordjylland,2015-09-17T07:44:00+00:00,https://www.dr.dk/nyheder/regionale/nordjylland/store-besparelser-paa-vej-i-region-nordjylland,DR
Bubber: Det er virkelig håbløst for de syriske flygtninge ,TV-værten Bubber er netop kommet hjem efter et besøg hos syriske flygtninge i Jordan. Den rejse har gjort et stort indtryk på ham.  ,Hvad skal flygtningene gøre nu? Flygtningene skal have deres liv igen,"- Flygtningenes eneste drøm er, at de kan komme tilbage til Syrien. De vil bare gerne leve det liv, de havde før krigen. Sådan siger tv-værten Bubber, dagen efter han er kommet hjem fra en rejse til Jordans hovedstad Amman. Søndag aften er et tv-indslag fra Bubbers rejse en del af det indsamlingsshow, DR1 og TV2 sender sammen fra klokken 20.00. Med på rejsen var også tv-værten Sofie Linde. I Amman lever omkring 100.000 syriske flygtninge. En stor del af dem er rejst fra lejre, som de har boet i, i flere år, efter de flygtede fra Syrien. - Vi mødte mennesker, som har forladt flygtningelejrene, fordi deres liv stod stille der. Nu bor de illegalt i Amman, fordi de vil prøve at skabe sig en ny tilværelse. De drømmer om et bedre liv, men det er virkelig svært for dem, siger Bubber. TV-værten har gennem sit arbejde besøgt flere områder og lande med megen nød. Efter rejsen til Jordan er det mest indtrykket af håbløshed, han er kommet hjem med. - De flygtninge, jeg mødte, beklagede sig ikke direkte over deres situation. Men der var en håbløshed, og det virkede som om, at de ganske enkelt ikke vidste, hvad de skal gøre nu, siger Bubber. Han fortsætter: - Jeg har besøgt lande i Afrika, hvor mennesker virkelig sultede og var i stor nød. Det jeg oplevede i Amman, var på mange måder lige så håbløst. Bubber håber, at indsamlingen i Danmark kan sikre, at de mange flygtninge nu får hjælp. - Alle jeg mødte, vil bare gerne tilbage til Syrien. Kan vi ikke her i Danmark hjælpe, så flygtningene en dag kan komme tilbage til deres gamle liv?, spørger Bubber. Han slutter: - Vi danskere har det jo også bedst med at være i Danmark, og hvis vi en dag bliver tvunget til at rejse herfra på grund af krig, vil vi nok også håbe, at der er nogen, der hjælper os, så vi komme hjem igen.",Andreas Munk,Kultur,2015-09-20T13:00:00+00:00,https://www.dr.dk/nyheder/kultur/bubber-det-er-virkelig-haabloest-de-syriske-flygtninge,DR
Regeringen vil have storebæltsrabat på finansloven,I Venstres udspil til en finanslov for næste år vil der være indskrevet en væsentlig rabat til bropendlere.,Begejstrede over pendlerrabat Sparer 1200 kroner,"Bilpendlerne på Storebæltsbroen får nu - hvis Venstre får sin vilje - en markant mindre udgift til at krydse broen. I Venstre-regeringens finanslovudspil, der præsenteres på tirsdag, lever Venstre op til sit valgløfte og foreslår, at prisen på et pendlerkort sættes ned fra 3920 kroner til 3000 kroner om måneden. Desuden øges det særlige kørselsfradrag for at køre over broen. Sammenlagt betyder det, at en pendler typisk vil spare 40 procent, skriver Fyens Stiftstidende. Transportminister Hans Christian Schmidt (V) håber, at den ekstra rabat kan binde landet bedre sammen og øge væksten på begge sider af Storebælt. - Håndværksmestre og mindre fragtfirmaer med pendlerkort vil lettere kunne give tilbud på den anden side af broen. Det vil øge konkurrencen og dermed gavne samfundsøkonomien, siger han til avisen. Borgmesteren i bæltbyen Nyborg, Kenneth Muhs (V), er begejstret. - Det er rigtig positivt, at der nu kommer den her pendlerrabat. Det er et væsentligt element i vores arbejde for at gøre det billigere at krydse Storebælt, siger Nyborg-borgmesteren. I dag er der 1200 pendlere på broen. De er fordelt med 600 private pendlere og 600 erhvervspendlere i form af netop håndværksmestre, små fragtfirmaer og lignende. Den ekstra rabat til pendlerne finansieres først og fremmest af Sund & Bælt selv. Det sker ved at forlænge gældsafviklingen på broen med forventet tre til fire måneder. Gælden er nu på 23,9 milliarder kroner og forventes tilbagebetalt i 2029. Det kunne have været syv år før, hvis Folketinget ikke havde besluttet at bruge penge fra broen til primært andre trafikinvesteringer. Tænketanken Kraka har beregnet, at Venstres forslag vil betyde, at nettoudgiften for at køre over broen vil blive godt 1700 kroner om måneden for en typisk pendler. I dag er beløbet 2900 kroner. /ritzau/  https://www.facebook.com/DRNyheder/posts/1044071905643333 ",,Politik,2015-09-26T05:09:00+00:00,https://www.dr.dk/nyheder/politik/regeringen-vil-have-storebaeltsrabat-paa-finansloven,DR
Hjerneskadet af mors misbrug: - Tvang havde sparet mig for skader,"Gigi Axen lever med de skader, som hendes mors alkohol- og stofmisbrug under graviditeten har påført hende.",Bliver let stresset - Tvang havde sparet mig for skader Ikke sikker på tvang,"En næsten nyfødt baby bliver badet af sin mor i et orange badekar. I næsen på den lille pige sidder en slange, der sikrer, at hun får ilt nok, og scenen er familieambulatoriet på Hvidovre Hospital. Billedet er 25 år gammelt og forestiller Gigi Axen som spæd. - Jeg fik mad gennem en sonde, og ilt, fordi jeg havde svært ved at trække vejret. Og så og lagde de mig i et varmt rum, så jeg ikke frøs, fortæller hun. Gigi Axen blev født med abstinenser som følge af moderens alkohol- og stofmisbrug under graviditeten. - Da jeg lå i hendes mave, blev jeg faktisk mere fuld, end hun gjorde, når hun drak, forklarer hun. Og skaderne påvirkede hende ikke kun som spæd. Som mange andre børn og unge med diagnosen Føtalt Alkohol Syndrom (FAS) er hun mindre af vækst end de fleste og snøvler lidt. - Også i dag har folk svært ved at forstå, hvad jeg siger nogle gange, forklarer hun. Særligt som barn havde Gigi Axen også problemer med hørelsen. En kvindes alkoholindtag under graviditeten skader også frontallappen i hjernen og organernes udvikling. Gigi fik talepædagog som barn og kom i specialklasse. Hun har måttet tage folkeskolens afgangseksamen om på en voksenskole og bestod aldrig matematik og engelsk i 10. klasse. I dag er hun i aktivering, men hun har svært ved at passe et almindeligt arbejde, da hun let bliver stresset og er meget følsom. - Jeg ville gerne arbejde, f.eks. som kassedame, men jeg kan bare ikke, når der er så mange mennesker og opgaver, forklarer hun. Dengang som nu er det ikke muligt at tvinge gravide misbrugere i behandling imod deres vilje. Men en ny arbejdsrapport foreslår bl.a. den løsning, som man allerede gør brug af i Norge. - Hvis man havde tvangsindlagt min mor, så havde jeg ikke fået de abstinenser og skader, som jeg fik. Min mor kunne bare gå ud af hospitalet, som det passede hende, og starte sit forbrug igen, forklarer hun. Alligevel er hun ikke sikker på, at tvangsbehandling af gravide med et misbrug er vejen frem. - Det kan man jo ikke. Jeg kan ikke se, hvordan man skulle kunne tvinge nogen gravide i behandling imod deres vilje, siger Gigi Axen. Gigi Axens mor døde i 2004.",Turi Kjestine Meyhoff,Indland,2015-09-29T06:30:00+00:00,https://www.dr.dk/nyheder/indland/hjerneskadet-af-mors-misbrug-tvang-havde-sparet-mig-skader,DR
VIDEO Se L.I.G.A. spille sammen med Emilie Esther,Vinderen fra X Factor 2015 er som gæstesolist på L.I.G.A.’s nye hit Fodspor.,,,Andreas Munk,Kultur,2015-09-20T19:08:00+00:00,https://www.dr.dk/nyheder/kultur/video-se-liga-spille-sammen-med-emilie-esther,DR
Stor forskel på nabokommunernes erhvervsvenlighed,Få kilometer kan betyde et kæmpe spring i erhvervsvenlighed overfor virksomhederne. ,Vesthimmerland har optimeret Aalborg rasler ned ad listen,"Hvis man er en nordjysk erhvervsvirksomhed, så er der stor forskel på, om man har adresse i den ene eller den anden kommune. På Dansk Byggeris oversigt over erhvervsvenligheden i kommunerne er der 72 pladser mellem de højest- og lavestplacerede kommuner i Nordjylland. Den højestplacerede nordjyske kommune er Vesthimmerland på en 22. plads. Kommunen er hoppet fra nummer 57 for to år siden. - I forvaltningen har man rykket til og sagt, der er nogle ting, vi skal optimere. Og så har vi gjort præcis det, siger Knud Kristensen (K), borgmester i Vesthimmerlands Kommune. Trods den gode placering, så ligger kommunen stadig i den tunge ende, når det kommer til behandlingstid på byggesager. Kommunen ligger blot nummer 83 og arbejder derfor på at forbedre den placering. - Det handler om, vi har et godt flow i vores byggesagsbehandling. Så jeg tror på, vi får behandlingstiden ned, siger Knud Kristensen. Mens de nordjyske virksomheder er glade for Vesthimmerlands Kommune, så står det skidt til i nabokommunen Aalborg. Her er man gået fra nummer 24 på listen i 2013 til nummer 94 i år. Dermed er kommunen femtesidst i Danmark. Blandt andet dumper kommunen på dialogen mellem forvaltning og erhvervsliv. Derudover er virksomhederne utilfredse med prisen på at få behandlet en byggesag. I Aalborg koster det 690 kroner i timen, mens det i Vesthimmerland ikke koster noget. Derfor har Aalborg Kommune lavet en strategi for at få komme op på listen. Blandt andet skal byggesagsbehandlingstiderne sættes ned, og kontakten til erhvervslivet skal styrkes. - Vi vil gerne højere op på den rangliste, det skal der ikke herske tvivl om, siger Hans Henrik Henriksen, der er formand for By- og Landskabsudvalget i Aalborg Kommune. Han fortæller, at kommunen også vil lave nye initiativer i løbet af efteråret.",Asger Meller Jørgensen,Nordjylland,2015-08-11T08:50:00+00:00,https://www.dr.dk/nyheder/regionale/nordjylland/stor-forskel-paa-nabokommunernes-erhvervsvenlighed,DR
Landmænd vinder retssag om dyrkningsfrie randzoner,"To landmænd er frifundet ved retten i Holstebro for at have overtrådt loven og dyrket deres jord i de dyrkningsfri randzoner, der skal beskytte vandmiljøet.",Fejl på kort over randzoner,"To landmænd er ved retten i Holstebro frifundet for i strid med loven at have dyrket deres jord i de dyrkningsfri randzoner, der skal beskytte vandmiljøet. Det var den nordjyske landmand Povl Blak Bojer og hans søn Christian Blak Bojer, der var anklaget, fordi de har sået afgrøder mindre end ni meter fra vandløb og søer. Dermed har de brudt loven om randzoner. Retten peger på, at der ikke er tvivl om, at de tiltalte har dyrket de nævnte områder. Men retten henholder sig til, at der på gerningstidspunktet - i efteråret 2012 og foråret 2013 - herskede stor usikkerhed om den nærmere forståelse af randzoneloven. For eksempel var de kort, der skulle udpege zonerne, i alvorlig grad behæftet med fejl. De to landmænd har hele tiden med kraftig opbakning fra organisationen Bæredygtigt Landbrug hævdet, at randzoneloven er ugyldig og i strid med grundlovens §73, der fastslår, at ejendomsretten er ukrænkelig. Povl Blak Bojer fik, sammen med flere andre landmænd, sin sag udsat sidste år, fordi Folketinget ændrede loven ved at halvere randzonernes samlede areal fra 50.000 hektar til 25.000 hektar. Målet med randzoneloven er at mindske kvælstof og rester fra sprøjtemidler i vandløb og søer. /ritzau/",,Indland,2015-05-11T07:09:00+00:00,https://www.dr.dk/nyheder/indland/landmaend-vinder-retssag-om-dyrkningsfrie-randzoner,DR
Type 2-diabetes hos 3-årig: Livsstilssygdomme rammer småbørn,"Læger kan ikke udelukke ’voksen’sygdomme, selv om patienterne er små børn, viser eksempel fra USA.",Alarmerende historie der peger fremad Pigen er rask i dag,"For et par år siden opsøgte en amerikansk familie med en 3,5 år gammel datter lægen Dr. Michael Yafi på University of Texas Health Science Center i Houston i USA. Datteren var overvægtig ligesom sine forældre, og hun havde symptomer på diabetes, for hun var meget tørstig og tissede alt for ofte. Men undersøgelsen viste, at hun ikke havde type 1-Diabetes, som man ikke kan helbrede. Pigen havde ikke fejlet noget tidligere, og hendes fødselsvægt havde været normal, og der var ingen fortilfælde af diabetes i familien. Men familien levede usundt med meget sød og fed mad, og nu vejede hun 35 kilo som 3,5-årig – hvilket placerede hende vægtmæssigt blandt bare fem procent af børnene på hendes alder. Efter flere undersøgelser viste det sig, at pigen havde type 2-diabetes, som er en livsstilssygdom der ellers først opstår senere i livet på grund af usund kost og for lidt fysisk aktivitet. Pigen menes at være blandt de yngste type 2-diabetes-patienter i verden, skriver universitetet i en pressemeddelelse. Lægen Michael Yafi har fremlagt historien torsdag eftermiddag på den årlige diabeteskongres i European Association for the Study of Diabetes (EASD) i Stockholm. Historien er klart alarmerende i en verden, hvor stadig flere børn er overvægtige eller deciderede fede og i fare for at blive ramt af livsstilssygdomme som type 2-diabetes. - Stillesiddende livsstil og fedme kan forårsage mange problemer, herunder forhøjet blodtryk, fedtlever og type 2-diabetes. Sygdommene opstår normalt i teenageårene, men jeg er vidne til stadig flere tilfælde af sygdommen blandt små børn, siger Michael Yafi til DR Viden. Lægen opfordrer til, at man begynder at undersøge børn, der er i farezonen på grund af fedme, så hurtigt som muligt, så man kan gå i gang med en eventuel behandling meget tidligt og gøre børnene raske. - Det er muligt at stoppe type 2-diabetes hos børn, hvis man sætter ind med tidlig screening af overvægtige børn, tidlig diagnose, passende behandling og livsstilsændring, siger Michael Yafi. Det fantastiske ved historien er nemlig, at pigen med det samme kom på en form for flydende diabetes-medicin, og forældrene blev uddannet til at give medicin og lave sund mad. Og de blev samtidig bedt om at få pigen til at røre sig meget mere. Seks måneder senere havde pigen tabt sig 25 procent, hendes blodsukkerniveauer var normale. Og hun var stoppet med medicinen. - Forekomsten af type 2-diabetes er steget dramatisk på verdensplan hos børn på grund af fedmeepidemi blandt børn. Læger bør være opmærksomme på muligheden for type 2-diabetes selv hos små meget fede børn, selv om type 1-diabetes stadig er den hyppigste variant, siger Michael Yafi..",Hanne Kokkegård,,2015-09-18T04:53:00+00:00,https://www.dr.dk/nyheder/viden/naturvidenskab/type-2-diabetes-hos-3-aarig-livsstilssygdomme-rammer-smaaboern,DR
Chat med instruktøren bag 'Bonnie og de tusind mænd'.,Stil dine spørgsmål til instruktør Mette Korsgaard eller til to eksperter i prostitueredes forhold.,,,,Indland,2015-09-13T18:00:00+00:00,https://www.dr.dk/nyheder/indland/chat-med-instruktoeren-bag-bonnie-og-de-tusind-maend,DR
Ekspert: Dyre it-indkøb gør ikke elever dygtigere,Danske skoleelever klarer sig under gennemsnittet for alle OECD-lande trods milliardinvestering i it i folkeskolen,,"De danske skoleelever er - sammen med de australske - dem ud af alle skoleelever i OECD-landene, der bruger internettet mest i undervisningen. Hele 80,8 procent har nemlig svaret, at de bruger internettet til skolerelaterede opgaver på skolen mindst én gang om ugen, viser en ny PISA undersøgelse. Og det er næsten dobbelt så mange som gennemsnittet for alle OECD-lande, hvor 41,9 procent af alle elever hver uge taster www og så enter, når de skal lave lektier. Men på trods af de på overfladen flotte tal, er de danske elevers formåen i læsning på nettet og computerbaseret matematik, som OECD og PISA har målt på, under gennemsnittet for OECD-landene. Milliardinvestering har tvivlsom virkning Fra 2012 til 2017 har kommuner og stat ifølge Kommunernes Landsforening investeret eller planlagt investeringer i omegnen af to milliarder kroner på it i folkeskolen, skrev Politiken i februar 2015. Men selvom iPads og hurtigt fibernet finder vej til stadigt flere klasselokaler, er det altså tvivlsomt, om den moderne teknologi i sig selv giver en bedre indlæring. - Rigtig mange undersøgelser viser det samme; der er ingen positiv sammenhæng mellem det at bruge computere og resultaterne i forskellige kompetencemålinger. Og der er sådan set et godt resultat. For det siger jo, at man ikke løser nogen problemer ved at investere massivt i it, siger Jeppe Bundsgaard, som er lektor og Ph.d ved Uddannelse for Uddannelse og Pædagogik ved Aarhus Universitet. - Man har haft en naiv forestilling om, at it løser problemet for os. Men det er ikke en teknisk udfordring at få teknik i klasselokalet; den virkelige udfordring er at få ændret didaktikken bag undervisningen.' Hør i videoen her, hvad Jeppe Bundsgaard helt konkret mener, der skal til for at løse problemet: Skolelederforening: Vi har haft travlt med andre ting Formanden for Skolelederforeningen, Claus Hjortdal, er enig med Jeppe Bundsgaard og PISA-resultaterne; den danske folkeskole har stadig ikke fundet den gyldne opskrift på brug af it i folkeskolen. Og også ifølge Claus Hjortdal skyldes de udeblivende resultater af den massive offentlige investering på området først og fremmest, at skoler og lærere ikke har haft tid til at sætte sig ned og arbejde på didaktikken bag undervisningen. - Det, der er vores udfordring, er, at der er rigtig mange kompetencer, som skal løftes i øjeblikket i forbindelse med de store reformer. Hvis det var det eneste projekt, vi havde haft i søen, ville vi nok være nået i mål. Men jeg tror, vi har tid til det nu, nu hvor vi har mere ro på efter et år med den nye reform, siger han.",Mathias Valsgaard,Indland,2015-09-15T05:30:00+00:00,https://www.dr.dk/nyheder/indland/ekspert-dyre-it-indkoeb-goer-ikke-elever-dygtigere,DR
Betinget fængsel for at have kastet brosten gennem rude i flygtningebolig,To unge mænd kastede brosten ind gennem rude til flygtningefamilie på Bornholm - de fik betinget dom i dag.,Ser på sagen med stor alvor,"To 19-årige mænd fra Aakirkeby på Bornholm er i morges blevet anholdt og sigtet for at have udsat en flygtningefamilie for alvorlig fare i sidste måned. Ifølge Bornholms Politi har de to mænd erkendt, at det var dem, der kastede en stor sten igennem en rude i flygtningefamiliens bolig i Aakirkeby sent om aftenen den 14. august. Med stenen fulgte en seddel med påskriften 'Red Bornholm'. Mændene sigtes for hærværk under skærpende omstændigheder og - mere alvorligt - for at volde nærliggende fare for andres liv og førlighed. - Vi ser på sagen med stor alvor, fortæller vicepolitiinspektør Peter Jørgensen: - For det første er der noget racistisk ind over det, og derudover har det været rigtig farligt, det de har lavet, idet der lå en person i en seng lige ved siden af, hvor den her sten rammer. Så det er en ganske alvorlig sag, siger Peter Jørgensen. De to unge mænd blev fremstillet i grundlovsforhør tirsdag eftermiddag - og umiddelbart efter fik de en såkaldt straksdom, som blev på tre måneders betinget fængsel og 80 timers samfundstjeneste.",Kristian Volden/Jørgen Jensen,Bornholm,2015-09-08T12:07:00+00:00,https://www.dr.dk/nyheder/regionale/bornholm/betinget-faengsel-have-kastet-brosten-gennem-rude-i-flygtningebolig,DR
520 hjertestartere på vej i DSB-tog,DSB er allerede gået igang med at installere hjertestartere i tog og på stationer. ,,,Mette Richardt,Indland,2015-09-16T05:11:00+00:00,https://www.dr.dk/nyheder/indland/520-hjertestartere-paa-vej-i-dsb-tog,DR
Læger og sygeplejersker roser sundhedsudspil fra KL,"Dialog og samarbejde er vejen frem til at styrke det nære sundhedsvæsen, mener både læger og sygeplejersker.",,"Lægerne og sygeplejerskerne er klar til at samarbejde for at styrke det nære sundhedsvæsen, som KL mener, der skal til for at forbedre sundhedsvæsnet i Danmark. Og samarbejde er vejen frem til at skabe et bedre sundhedsvæsen i Danmark, mener også lægerne og sygeplejerskerne. Det er den helt rigtige vej at gå, mener formanden for Dansk Sygeplejeråd, Grete Christensen. - Det er godt at se, at kommunerne er klar til et opgør med silotænkningen, hvor hver enkelt kommune eller sygehus er ansvarlig for egen behandling. Omdrejningspunktet skal være borgerens forløb, og ikke den enkelte behandler ellers institutions indsats. - Det er positivt, at KL sætter en dagsorden med fokus på nye kompetencer og nye måder at gøre tingene på. Og at de samtidig markerer, at alle borgere skal sikres sundhedstilbud af høj kvalitet, siger hun. Også i Lægeforeningen mener man, at der i dag er alt for stor forskel på kommunernes sundhedstilbud. - Derfor er det meget positivt, at KL selv tager fat i problemet og prioriterer, at borgerne skal kunne regne med, at de får fagligt velfunderede tilbud - uanset hvor de bor, siger formand Andreas Rudkjøbing. /ritzau/",,Indland,2015-10-24T07:59:00+00:00,https://www.dr.dk/nyheder/indland/laeger-og-sygeplejersker-roser-sundhedsudspil-fra-kl,DR
Sygeplejersker tester sygesengen - og dumper madrassen,Region Hovedstadens sygeplejersker tester nye madrasser for at sikre patienterne kvalitet.,Har givet stof til eftertanke Ekspert: Mange fordele ved tests,"For hård, for blød eller for varm. Der kan være mange ting galt med madrassen. Det var der bl.a. med de madrasser, som Region Hovedstaden overvejede at bruge penge på. Det afslørende en række 'liggetests' foretaget af hospitalernes sygeplejersker. Sygeplejerskerne skulle sikre, at kvalitet og pris hænger sammen. Men ingen af madrasserne klarede kravene og fik sygeplejerskernes godkendelse, skriver Sygeplejersken. - Det er helt klart noget, andre regioner burde gøre. Når man selv sover på madrassen, så får man en helt anden oplevelse af, hvad vi tilbyder patienterne, siger sygeplejerske Anette Norden. Sygeplejerskernes kvalitetstests betyder, at hospitalerne undgår, at patienterne ligger på for dårlige madrasser – noget som nogle patienter tidligere har oplevet. Målet er at finde nye madrasser, der kan minimere liggesår. Selvom Region Hovedstaden stadig ikke har fundet sine nye madrasser, så har testforsøget givet ledelsen på Amager og Hvidovre Hospital stof til eftertanke, siger direktør Anders Agger. - Der er ingen tvivl om, at vi skal blive rigtig gode til at lære, hvordan man (patienterne, red.) oplever det, vi gør. Eksempelvis ved at lave forsøg, hvor vi prøver det på egen krop eller inddrager patienter, siger han. Førhen blev madrasserne valgt ud fra feedback fra patienterne. Den var bare ikke grundigt nok, og derfor blev sygeplejerskerne sat på sagen og fik en madras med hjem. Det giver mening for kommuner og regioner at teste deres udstyr, inden de køber det. Det sikrer, at man får mest mulig kvalitet for pengene samtidig med, at man får udnyttet eksempelvis sygeplejerskernes faglige viden, siger Peter Julius, partner og seniorkonsulent hos Public Intelligence, der arbejder med velfærdsteknologi: - Du øger ikke alene træfsikkerheden på den måde, du udvælger. Du øger også chancen for, at den rent faktisk bliver implementeret. Og det er jo i implementeringen, at gevinsten og rationalet bliver hentet i form at bedre kvalitet og økonomi, siger han. Sygeplejerskernes madrastests har betydet, at der skal findes nye madrasser i et nyt udbud inden 2016.",Peter Bye Andersen,København,2015-10-01T06:38:00+00:00,https://www.dr.dk/nyheder/regionale/hovedstadsomraadet/sygeplejersker-tester-sygesengen-og-dumper-madrassen,DR
DF vil forbyde læger og sygeplejersker at gå med tørklæde på arbejde,Dansk Folkeparti vil have forbud mod tørklæder blandt ansatte på Region Syddanmarks sygehuse.,- Aldrig med min stemme,"Muslimske læger og sygeplejersker i Region Syddanmark skal droppe tørklædet, når de er på arbejde. Det mener Thies Mathiasen, gruppeformand for Dansk Folkeparti i Region Syddanmarks regionsråd. Han vil derfor have indført et forbud mod tørklæder på Region Syddanmarks sygehuse. - I Danmark bør vi følge de danske regler. Vi skal ikke påføres andre etniske gruppers normer oven i den danske kultur. Det er forkert, og det er en af grundene til, at vi gerne vil have tørklædet forbudt, siger Thies Mathiasen. Han mener blandt andet, at tørklædet er kvindeundertrykkende, og at det derfor ikke hører hjemme på regionens hospitaler. - Det er for at understrege, at de kvindeundertrykkende ting skal fjernes fra den offentlige sektor, siger han. Men tørklædeforbuddet kan få svært ved at blive til virkelighed, hvis man spørger Peter Christensen, der er socialdemokratisk medlem af Region Syddanmarks sundhedsudvalg: - Det bliver i hvert fald aldrig nogensinde med min stemme. For mig er det alene kvalifikationerne, der tæller, siger han.",Morten Andreas Krogh,Syd- og Sønderjylland,2015-10-20T09:43:00+00:00,https://www.dr.dk/nyheder/regionale/syd/df-vil-forbyde-laeger-og-sygeplejersker-gaa-med-toerklaede-paa-arbejde,DR
Danske Regioner kalder KL's sundhedsudspil ambitiøst,"Patienterne i Danmark skal have et bedre forløb, mener regionerne, som hilser KL's sundhedsudspil velkommen.",,"Patienterne i Danmark skal have et bedre og mere sammenhængende forløb, tilpasset deres hverdag og behov. Det mener Danske Regioner, som derfor er glade for KL's sundhedsudspil ""Sammen om sundhed"", hvor de kommer med 41 anbefalinger til, hvordan man styrker det nære sundhedsvæsen. Og det stiller krav til regioner og kommuner om godt samarbejde, mener Bent Hansen (S), formand for Danske Regioner. - Det er et ambitiøst udspil, KL er kommet med. Det indeholder en række gode bud på, hvordan den kommunale indsats kan styrkes. Det skal den regionale også. - Vi skal i regionerne fortsat udvikle sygehusenes udadvendte rolle, hvor læger og sygeplejerskers ekspertise bruges til at understøtte sammenhæng og styrke kvaliteten i de udgående sygehusfunktioner, i kommuner og i almen praksis. - På den måde undgår vi at opbygge parallelsystemer på sundhedsområdet, siger Bent Hansen. Derfor vil Danske Regioner i det kommende udvalgsarbejde have fokus på fælles mål og rammer. /ritzau/",,Indland,2015-10-24T08:58:00+00:00,https://www.dr.dk/nyheder/indland/danske-regioner-kalder-kls-sundhedsudspil-ambitioest,DR
Fagfolk: Dårlige tolke skaber problemer i retssale og på sygehuse,"Tolke kan være til fare for borgere og patienter, fordi de ikke er dygtige nok, mener fagfolk i en ny undersøgelse.",Ca. 7.000 arbejder som tolke,"Tolke i den offentlige sektor er så dårlige, at de er til fare for etik, patient- og retssikkerheden. Det mener 64 fagfolk i en ny undersøgelse, som er lavet af Translatørforeningen. Undersøgelsen har set på statsautoriserede tolke og er den første, som undersøger brugen af tolke i hele den offentlige sektor. Læger, advokater, sygeplejersker og ansatte i kommunerne fortæller i undersøgelsen om deres oplevelser, når tolke skal oversætte mellem dansk og indvandrersprog som arabisk, tyrkisk og farsi. På et sygehus blev mavesår for eksempel oversat til leverbetændelse, i en retssag viste tolken sig at være i familie med modparten, og i et tilfælde forstod tolken ikke ord som ""hjemmehjælp"" og ""rehabilitering"". Translatørforeningen vurderer, at omkring 7.000 personer tolker i det det offentlige, og det koster mindst 300 millioner kroner om året. Tolkene kommer enten fra Rigspolitiets tolkeliste eller fra tolkebureauer. Der findes ingen tolkeuddannelse i Danmark, og ifølge Translatørforeningens rapport arbejder 85-90 procent af tolkene derfor uden uddannelse. Derfor anbefaler foreningen en rigtig tolkeuddannelse samt en certificeringsordning. /ritzau/",,Indland,2015-10-27T05:32:00+00:00,https://www.dr.dk/nyheder/indland/fagfolk-daarlige-tolke-skaber-problemer-i-retssale-og-paa-sygehuse,DR
FAKTA: Her KL's sundhedspolitiske anbefalinger,KL kommer lørdag med 41 anbefalinger til at styrke det nære sundhedsvæsen. Læs mere om hovedanbefalingerne her. ,,"Hovedanbefalingerne er: * Indsatsen for de ældre medicinske patienter skal løftes. Det kræver, at regeringen i den kommende plan for det nære sundhedsvæsen konkret beskriver, hvilke opgaver kommunerne fremover skal løfte, hvilke kompetencer, det kræver af for eksempel sygeplejersker og sosu-assistenter, og hvordan vi skal dimensionere indsatsen. * Regeringen skal sikre bedre lægebetjening af borgere i kommunale tilbud for eksempel i form af fasttilknyttede læger på plejecentre og botilbud. * Regeringen skal investere i sundhedshuse, som kan give borgere med især kronisk sygdom og behov for rehabilitering en klar indgang til sundhedstilbud, samt sikre bedre lægedækning i hele landet. * Den nære psykiatri skal styrkes, så den ligestilles med det somatiske område. * Sundhedsstyrelsen skal udarbejde en klar kronikerstrategi, der giver svar på, hvordan vi kan håndtere flere borgere med kronisk sygdom lokalt i kommuner og i almen praksis. * Demensindsatsen skal styrkes blandt andet gennem kompetenceløft i kommunerne og forskning i effektive metoder til at afdække årsager til demens og til at forhale, at demens forværres. * Sundhedsindsatsen for børn og unge skal styrkes, så vi blandt andet sikrer forebyggende tiltag over for spædbørn og børn i sårbare familier. * Der skal sikres en bedre rehabilitering af kræftpatienter med klare mål og retningslinjer for, hvad et forløb i kommunen skal indeholde. * Den kommunale medfinansiering skal justeres, så der skabes en større sammenhæng mellem kommunernes muligheder for at påvirke forbruget af ydelser og graden af medfinansiering. * Kommunerne skal fortsat medvirke til udviklingen af standarder og retningslinjer for at sikre en mere ensartet praksis i kommunerne baseret på bedste viden. Kilder: KL /ritzau/",,Indland,2015-10-24T06:53:00+00:00,https://www.dr.dk/nyheder/indland/fakta-her-kls-sundhedspolitiske-anbefalinger,DR
Sådan finder du rundt i retsforbeholdet,"Fra i dag kan brevstemmes om retsforbeholdet, derfor er der nu flere muligheder for at sætte sig ind i, hvad det overhovedet handler om. ",,"Hvad pokker er det for noget, det retsforbehold? Det skulle alle gerne få styr på, inden de sætter deres kryds den 3. december til folkeafstemningen. Men allerede fra i dag er det muligt at brevstemme. Ordlyden på stemmesedlen er som på grafikken ovenfor, og er man i tvivl om, hvad retsforbehold og tilvalgsordninger overhovedet er for en størrelse, så er der råd for det. Her på dr.dk, har vi lavet et grafisk overblik, der kan hjælpe på vej med forståelsen. Derudover har udenrigs- og justitsministerierne i dag lanceret en informationskampagne. På www.3december.dk kan man dykke ned i en masse forskellige informationer om afstemningen og dens konsekvenser. Derudover er der pjecer på landets borgerservicecentre og biblioteker.",Jeppe Vestergaard Nielsen,EU 2015,2015-10-08T14:00:00+00:00,https://www.dr.dk/nyheder/politik/eu15/saadan-finder-du-rundt-i-retsforbeholdet,DR
De ældres blodtryk bliver ofte målt forkert,"Nervøsitet giver et fejlagtigt billede, og det kan føre til overmedicinering.",Slet ingen ro omkring patienterne Blodtryk bør måles i enrum,"Læger og sygeplejersker er alt for dårlige til at måle blodtryk. Og det fører til fejlmedicinering i stor stil. Det viser en opgørelse fra hjertemedicinsk ambulatorium i Aarhus. Opgørelsen afslører, at blodtrykket bliver målt forkert næsten hver gang, der er tale om ældre patienter over 75 år. Det er især et problem, når det foregår i medicinske ambulatorier, fortæller overlæge Kent Lodberg Christensen fra Blodtrykscentret på Aarhus Universitetshospital: - Ældre mennesker kræver meget ro omkring sig, og det er der jo slet ikke hos os. De kan være nervøse for, hvad vi finder på, om de skal opereres, eller om de fejler noget alvorligt. Når vi så måler deres blodtryk, får vi en værdi, der er helt anderledes end den, de har derhjemme, siger han. Og konsekvenserne kan være alvorlige for de ældre patienter. - Man kan få alvorlige bivirkninger af at få for meget blodtryksmedicin. Der er alt for mange ældre, der accepterer, at de er svimle, og at de af og til besvimer. Det kan ske, at de får brud på arme og ben, fordi de falder, siger Kent Lodberg Christensen. En af årsagerne er, at målingen ofte foregår på den gammeldags måde, hvor patienten sidder over for lægen eller sygeplejersken med en manchet på armen. Men Kent Lodberg Christensen anbefaler i stedet at måle blodtrykket med et automatisk apparat, så patienten kan være i enrum. - Et af problemerne er jo netop, at de er konfronteret med sundhedspersonalet, som kan risikere at tage beslutninger, man er bange for, siger overlæge Kent Lodberg Christensen.",Gitte Hansen,Østjylland,2015-10-01T04:09:00+00:00,https://www.dr.dk/nyheder/regionale/oestjylland/de-aeldres-blodtryk-bliver-ofte-maalt-forkert,DR
De Radikale: Derfor skal du stemme ja,"DR har spurgt partierne, hvorfor de anbefaler henholdsvis et ja eller et nej ved folkeafstemningen 3. december.",,"Et JA vil gøre det tryggere at være dansker, sværere at være kriminel og lettere at være virksomhed. Når kriminalitet er grænseoverskridende, skal vores svar også være det. Derfor skal vi fortsat være fuldt med i Europol. Når danskerne nyder frit at kunne rejse, arbejde og bo i hele EU, skal vi være med i de løsninger, der beskytter mennesker, når sager om børn, arv og gæld krydser grænser. Læs mere her.",,EU 2015,2015-10-01T16:38:00+00:00,https://www.dr.dk/nyheder/politik/eu15/de-radikale-derfor-skal-du-stemme-ja,DR
Formand for selvmordslinje går i protest over regeringens besparelser,"Regeringen vil lukke ”Livslinien” om natten. Det vil koste menneskeliv, siger stifter, der nu stopper i protest.",Selvmordstanker stopper ikke klokken 23 Minister: Søg private fonde,"Livslinien hjælper hvert år selvmordstruede borgere, der har brug for at tale med en person i den anden ende af røret. Siden 1. januar 2014 har Livslinjen haft natåbent, men bliver regeringens udkast til en finanslov for 2016 en realitet, vil Livslinien ikke længere holde åbent i nattetimerne. Det vil koste menneskeliv, advarer stifter og bestyrelsesformand Morten Thomsen, der nu stopper i protest over besparelserne på i alt 1,3 millioner om året til natteåbent. - Det er en forkert politik. Det er en fatal politik, og det kommer til at koste menneskeliv. Man skal huske på, at selvmordtruede ikke har så mange tilbud om natten, siger Morten Thomsen til DR Nyheder. Uden bevillingen bliver Livslinien nødt til at lukke telefonerne ned om natten fra starten af næste år, skriver Politiken. Han understreger, at det ikke er nogen nem beslutning at sige stop og forlade det, han kalder sit ”livsværk”. - Det er mennesker, der har selvmordstanker. Hvis de går rundt med det alene, så kan det føre til selvmordsforsøg. Man har selvmordstanker 24 timer i døgnet. Jeg kan ikke forstå, at den politik regeringen vil føre, er, at selvmordstankerne skulle stoppe klokken 23 om aftenen, siger Morten Thomsen. Livslinjen vil fortsat modtage seks millioner kroner fra regeringen, men de rækker kun til 12 timers rådgivning om dagen. Og det er slet ikke nok til at holde natteåbent ifølge Livsliniens bestyrelse. Sundhedesminister Sophie Løhde henviser folkene bag Livslinien til at søge privat støtte, skriver hun i en mail til Politiken. - Tidligere har Livslinien været dygtige til at få støtte fra blandt andet private fonde, og det kan vel ikke afvises, at man også i fremtiden kan få midler fra fonde og andre til støtte for Livsliniens arbejde, skriver Sophie Løhde i en mail til Politiken. Men det kan ikke lade sig gøre, fastslår direktør hos Livslinien, Jeppe Kristen Toft over for avisen. - De penge, vi har fået, var til opstarten af natteåbningen. Ikke til driften. Hvis der var nogle fonde, vi kunne søge til driften af nattetelefonerne, ville vi søge dem. Men dem har vi ikke fundet, og uden bevillingen bliver vi derfor nødt til at lukke telefonerne, siger han. Rettelse: Tidligere fremgik det af artiklen, at Livslinien skulle spare fire millioner kroner om året. Det er ikke tilfældet. Der er tale om en udsigt til en besparelse på fire millioner kroner over tre år. Det fremgik også, at Livslinien modtager 5.000 opkald om året i nattetimerne. Det er ikke tilfældet. Åbningstiden er gradvist blevet udvidet hen over flere år, og 5.000 er det antal opkald man forventede i løbet af 2016.",Nicolas Stig nielsen,Indland,2015-10-03T21:23:00+00:00,https://www.dr.dk/nyheder/indland/formand-selvmordslinje-gaar-i-protest-over-regeringens-besparelser,DR
Mange unge i Aalborg er hjemløse,"Tallet for hjemløse unge i Aalborg bedrøver byrådets socialrådmand, Mai-Britt Iversen",Formår ikke at holde fast,"98 unge i Aalborg Kommune er hjemløse. Det fastslår en kortlægning, som også viser at de typisk ikke overnatter på gaden, men hos venner, bekendte eller familie. - Jeg synes ikke, tallet chokerer mig - men det bedrøver mig, siger Mai-Britt Iversen, rådmand i Aalborg Kommune. En del af de unge hjemløse er grønlændere, mange kommer fra en problematisk familiebaggrund, har været anbragt, og har måske et misbrug. Mange har også psykiatriske diagnoser og er droppet ud af skolen. Og fordi de unge har så mange andre problemer end deres hjemløshed, er det ikke løst ved at bygge 98 nye boliger til de unge.   - Problemet er ikke så meget den fysiske bolig - selv om flere billige boliger selvfølgelig ville hjælpe - men det at de ikke formår at holde fast på den bolig, de får, siger Mai-Britt Iversen.   Familie- og Socialudvalget mødes i næste uge for at diskutere, hvordan man kan hjælpe de unge ud af deres hjemløshed. Det er blandt andet på tapetet at styrke misbrugsindsatsen og etablere socialøkonomiske virksomheder og ""skæve job"".",Eva Jensen,Nordjylland,2015-06-06T06:40:24+00:00,https://www.dr.dk/nyheder/regionale/nordjylland/mange-unge-i-aalborg-er-hjemloese,DR
Faktatjek: Røde Kors-rekord ædt op af prisudvikling,"Ifølge Røde Kors satte søndagens indsamling rekord. Men hvis danskerne vil sætte rekord, skal de hvert år hive flere penge op af lommen, fortæller DR’s Detektor.",Svingende donationer siden 1991 Udvikling bør måles i faste priser 11 år ligger over 2015 Røde Kors: Man kan diskutere ordet rekord,"25,5 millioner kroner. Så mange penge hev danskerne op af lommerne i søndags ved Røde Kors’ store landsindsamling. Et beløb, der ifølge organisationen satte ny rekord: ”Flere indsamlere sikrer rekord-indsamling for Røde Kors"" – og - ""resultatet er mere end fem mio. kroner højere end sidste år og mere end otte mio. kroner højere end i 2013"", lød det i en pressemeddelelse på indsamlingsdagen. Et budskab der genlød i flere medier samme aften. Men selvom de 25,5 millioner ganske rigtigt er det højeste indsamlede beløb målt i kroner og ører, så er det faktisk ikke en rekord, hvis man korrigerer for, hvor meget pengene er værd - den såkaldte prisudvikling. Gør man det kommer årets indsamling blot ind på en samlet 12.-plads, fortæller DR's Detektor. Detektor har fået resultaterne af indsamlingerne tilbage fra 1991, hvor indsamlingen som vi kender den i dag startede. Og som det ses på grafen er indsamlingsbeløbene steget og faldet igennem årene, men topper i år med 25,5 millioner kroner. Fra 1991 til 1997 og i 2015 er de indsamlede beløb opgjort på indsamlingsdagen, modsat resultaterne fra 1998 til 2014. Ifølge Røde Kors ændrer de forskellige opgørelsesmetoder dog ikke afgørende ved indsamlingsresultaterne. Ovenstående graf tager dog ikke højde for, at priserne på for eksempel tæpper og telte og andre nødhjælpsvarer er steget i den samme periode. Så for 100 kroner i dag, kan man ikke få det samme antal varer og ydelser, som man kunne for 100 kroner i 1991, lyder det fra Danmarks Statistik. - Man skal have flere penge op af lommen for at købe den samme mængde varer i dag end tidligere, da tingene koster mere og mere. Derfor er et stort beløb i dag ikke nødvendigvis mere værd end et mindre beløb i 2001, siger Martin Birger Larsen fra Danmarks Statistik. I stedet for at kigge på tallene i løbende priser, som ovenstående tabel gør, så bør man benytte tal, der er korrigeret for prisudviklingen, når man skal sammenligne tal over tid, oplyser Danmarks Statistik. Og gør man det, så ser udviklingen således ud. I sammenlignelige 2015-priser er det 1995, der med et indsamlingsresultat på 35 millioner kroner, ligger højest. Hvis indsamlingen i søndags skulle sætte rekord, skulle der have været samlet cirka 10 millioner kroner mere ind. Faktisk er der 11 år, hvor indsamlingsresultatet ligger over indsamlingsresultatet fra i søndags, når man korrigerer for prisudviklingen. Hvis man gav 100 kroner i 1995 betyder prisudviklingen, at man i dag skal give 147, hvis man vil give et beløb af samme værdi. Røde Kors erkender, at beløbet fra 1995 er mere værd end de indsamlede beløb fra i år. Men organisationen mener ikke, at de har sagt noget forkert. -Vi brugte ordet rekord, fordi det er rigtigt, hvis man kigger på de nominelle tal. Man kan selvfølgelig diskutere om ordet rekord er dækkende, men semantisk set er det korrekt. Økonomisk set, når man korrigerer for inflation, så er det ikke korrekt, siger pressechef Klaus Nørskov fra Røde Kors. Pengene fra årets indsamling går blandt andet til hjælp i det borgerkrigshærgede Syrien samt Nepal, hvor mange mennesker har mistet deres livsgrundlag efter et jordskælv. Se mere om faktatjekket i Detektor i aften kl. 21 på DR2.",Jakob Stobbe,Indland,2015-10-08T12:30:00+00:00,https://www.dr.dk/nyheder/indland/faktatjek-roede-kors-rekord-aedt-op-af-prisudvikling,DR
GRAFIK Instagram fylder fem år med 400 millioner brugere,"Hvor mange procent af danskere har en Instagram-profil, og hvilken dansker har flest følgere? Få svaret på det og mere her. ",Beckham var ikke ligefrem first mover Vejlenser topper dansk liste,"For fem år siden kunne man for første gang hente fotodelingstjenesten Instagram. Siden er app’en vokset ekstremt i popularitet. Faktisk så meget, at Facebook har købt den for 58 milliarder kroner, og i dag har hele 400 millioner brugere en profil på Instagram. App’en bruges ikke kun af private, der deler billeder af katte, smukke steder, sjove oplevelse eller hverdagen. Instagram tæller også enormt mange kendte mennesker. Den tidligere fodboldstjerne David Beckham har muligvis været lidt sent ude på det sociale medie, da han først 2. maj i år oprettede en Instagram-profil. Det fejrede han ved at dele et foto af sig selv i bar overkrop, og det billede har lige nu opnået i alt en million hjerter, og imponerende 12,8 millioner følger nu Beckhams profil. Det er dog ingenting i forhold til sangeren Taylor Swifts knap 50 millioner følgere. Herhjemme har den 16-årige vejlenser Benjamin Lasnier i flere år imponeret med sit høje antal følgere. Den danske skoledreng sætter sig med sine 983.000 følgere solidt på førstepladsen over de danskere, der har flest fans på Instagram. Han har lige nu flere følgere end både tennisstjernen Caroline Wozniacki og popstjernen Christopher. I grafikken her på siden kan du se nogle af de mest interessante tal, der knytter sig til fødselaren Instagram.",Marie Ravn Nielsen,Kultur,2015-10-06T16:00:00+00:00,https://www.dr.dk/nyheder/kultur/grafik-instagram-fylder-fem-aar-med-400-millioner-brugere,DR
Kvinder oplever forskelsbehandling i Folketinget,"Mandligt eller kvindeligt fortegn har betydning i Folketinget, mener flere politikere.",Brug en ninjakappe Værdier i stedet for økonomi,"Spændingen knitrer på Christiansborg, hvor 179 politikere i dag begynder første arbejdsdag efter en lang sommerferie. Efter folketingsvalget den 18. juni blev 67 kvindelige politikere valgt til Folketinget, mens tingets øvrige 112 pladser gik til det mandlige køn. Men ud over fordelingen, er der så en forskel i at være mandlig eller kvindelig politiker? Ja, lyder svaret prompte fra fynske Trine Bramsen, retsordfører for Socialdemokraterne. - Jeg er rigtig ked af at sige det, men det er min egen erfaring. Jeg kan ikke dokumentere det, men man er bare ekstra udsat som kvinde. Man skal gøre lidt ekstra for at bevise, at man kan sit kram, siger hun. Ved Folketingets åbning gav Trine Bramsen derfor et godt råd til sine kvindelige kolleger uanset partifarve. - Det er en god ide at være 200 procent forberedt end én procent for lidt, for opmærksomheden hviler på os. Den personlige forfængelighed skal lægges på hylden, og når man går hen på Christiansborg, skal man tage en såkaldt ninjakappe på, også tænke, at det er politikeren, folk kritiserer og ikke min person, siger hun. Forskelsbehandlingen kan Pernille Skipper, socialordfører i Enhedslisten, nikke genkendende til. - Der er i hvert fald nogle spørgsmål, som kvinder skal igennem som de mandlige kolleger ikke skal svare på. Eksempelvis interviews om vores tøj og hår, samt pressen, der blander sig i, hvor meget barselsorlov vi tager. Ud over spørgsmål om forfængelighed og børn, kan jobbet som kvindelig politiker også byde på udfordringer rent fagligt. - Jeg er blevet inviteret til at debattere økonomi og velfærdsstatens tilstand. Men så viser det sig, at de kvindelige politikere i stedet skal diskutere værdier frem for hardcore økonomi, som de mandlige politikere så tager sig af. Der er da eksempler, som påvirker måden, man ser på kvinder i Folketinget og opfatter det vi siger. Det er en kamp, som vi skal kæmpe, siger Pernille Skipper. Jane Heitmann, sundhedsordfører i Venstre, tænker dog ikke på at pakke sin forfængelighed væk. - I min dagligdag er livet som politiker fuldstændig på lige fod, uanset om man er mand eller kvinde. Jeg gør mig umage for at være forberedt i folketingssalen, og det har jeg indtryk af, at andre kvinder og mænd også gør. Så for mig at se, er der ikke den store forskel, siger hun. I Dansk Folkeparti tager nyvalgte børneordfører, Pernille Bruun Bendixen, de gode råd fra sine kvindelige medkolleger med sig på første arbejdsdag. - Jeg er da ked af at høre, hvis det er den forskel, som Trine Bramsen beskriver. Det skal vi have lavet om på, siger hun.",Ida-Sofie Sellerup,Fyn,2015-10-06T07:55:00+00:00,https://www.dr.dk/nyheder/regionale/fyn/kvinder-oplever-forskelsbehandling-i-folketinget,DR
Volkswagen i milliardunderskud efter dieselskandale,For første gang i femten år oplever Volkswagen et driftsunderskud.,,"Volkswagen oplever for første gang i 15 år et driftsunderskud i et kvartalsregnskab. Helt præcist lyder underskuddet for tredje kvartal på 26,1 milliarder kroner, og det kommer i kølvandet af skandalen om fusk med dieselmotorer. Det fremgår af en pressemeddelelse, som selskabet netop har udsendt. - Vi vil gøre alt, hvad der står i vores magt til at vinde den tillid, vi har tabt, tilbage, siger Matthias Müller, selskabets nye topchef, i pressemeddelelsen. Analytikere havde i forvejen forventet, at skandalen ville ramme Volkswagen hårdt. I et estimat fra Bloomberg fremgår det, at analytikerne havde forventet et underskud på 24,5 milliarder kroner. Men regnskabet er altså blevet 1,6 milliarder kroner dårligere end forventet. Til sammenligning havde Volkswagen i samme kvartal sidste år et overskud på cirka 24 milliarder kroner. Af regnskabet fremgår det også, at der er afsat 50 milliarder kroner, som alene skal bruges til at dække omkostninger i forbindelse med svindlen med software i Volkswagens Dieselbiler. Bilgiganten nedjusterer derfor sine forventninger til 2015.",Rikke Gredsted Seidenfaden,Penge,2015-10-28T08:21:00+00:00,https://www.dr.dk/nyheder/penge/volkswagen-i-milliardunderskud-efter-dieselskandale,DR
Svensk politi har identificeret gerningsmanden,"Politiet affyrede to skud mod den formodede gerningsmand, da han gik til angreb på betjente.",,"- Det her er én af de alvorligste hændelser i svensk historie. Sådan beskriver pressetalsmand for svensk politi, Thomas Fuxborg, dagens angreb på en svensk skole i byen Trollhättan. Han forklarer desuden, at politiet kender gerningsmandens identitet og vil ransage hans hjem. Ifølge svensk politi er den maskerede mand, som torsdag formiddag trængte ind på skolen, 21 år og bor i Trollhättan. Da manden forsøgte at angribe politiet, da de ankom til gerningsstedet, blev der affyret to skud mod ham. - Ved indgangen finder vi en såret voksen mand, og indenfor finder vi en afdød voksen mand. Inde på skolen finder vi to sårede unge, forklarer Thomas Fuxborg. Se Thomas Fuxborgs pressebriefing: Den formodede gerningsmand skal desuden have været bevæbnet med op til flere ”knivlignende” våben. Der er ifølge politiet ikke tale om en tidligere elev, men ellers vil man ikke komme nærmere ind på den formodede gerningsmand. Thomas Fuxborg vil heller ikke fortælle, hvilken type maske den formodede gerningsmand bar.",Thomas Klose Jensen,Udland,2015-10-22T11:41:00+00:00,https://www.dr.dk/nyheder/udland/svensk-politi-har-identificeret-gerningsmanden,DR
Enstemmigt LO takker ja til forlovelse med FTF,"Hovedorganisationerne LO og FTF vil forsøge sig med et tættere samarbejde, der helst skal ende i ægteskab.",,"Danmarks største interesseorganisation, LO, har på sin kongres enstemmigt besluttet at arbejde hen imod en sammenlægning med FTF, eller et ægteskab, for nu at bruge det sprogbillede, formanden for fagforeningen 3F, Per Christensen, anvendte på kongressens første dag. Netop 3F har været et af de LO-fagforbund, der har været skeptisk over for at gå sammen med FTF, der blandt andet samler lærere og sygeplejersker. - Skilsmisseprocenten er høj. Man skal tænke sig godt om, før man indgår ægteskab, siger Per Christensen. - En lang forlovelse kan vise sig at være en rigtig god investering. Lad os prøve en lang og hed date, lyder hans opfordring. Og det forslag, som er blevet vedtaget på kongressen, er udtryk for, at LO's ledelse har lyttet til 3F's bekymringer, forklarede den afgående LO-formand, Harald Børsting. Forslaget går ud på, at LO og FTF i første omgang skal indlede et såkaldt strategisk samarbejde på uddannelsesområdet. Parallelt skal organisationerne så finde ud af, hvordan en eventuel fremtidig organisation skal se ud, og hvad den skal hedde. FTF's formand, Bente Sorgenfrey, takkede for, at LO har sagt ja. Nu venter der så hende en opgave med at få FTF's 72 medlemsforbund til at nikke til samme idé. /ritzau/",,Penge,2015-10-26T15:27:00+00:00,https://www.dr.dk/nyheder/penge/enstemmigt-lo-takker-ja-til-forlovelse-med-ftf,DR
VIDEO Ellen Hillingsø om prismodtagere: De er unge og arbejdsomme talenter,Lørdag aften uddelte Kronprinsparret priser unge talenter,,,Christine Hyldal,Kultur,2015-10-04T17:00:00+00:00,https://www.dr.dk/nyheder/kultur/video-ellen-hillingsoe-om-prismodtagere-de-er-unge-og-arbejdsomme-talenter,DR
VIDEO Her overraskes hypet sangerinde med P3 Guld-nominering,"Udlandet elsker Kwamie Liv, mens sangerinden stadig er et insidertip i Danmark. Det kan ændre sig efter d. 16. oktober",,,Nicolai Sebastian Holle,,2015-09-30T11:00:00+00:00,https://www.dr.dk/nyheder/kultur/musik/video-her-overraskes-hypet-sangerinde-med-p3-guld-nominering,DR
Fejl og mangelfuld behandling: Sygeplejersker slår alarm,"Det danske sygehusvæsen er rent samlebåndsarbejde, og presset får sygeplejerskerne til at miste arbejdsglæden, lyder kritikken fra Dansk Sygeplejeråd. ",Behandling på samlebånd Patienterne skal hurtigt hjem,"De hvide træsko klaprer alt for hurtigt på landets sygehuse. Flere fagfolk siger i dag til Politiken, at de ansatte på sygehusene løber så stærkt, at de ikke kan klare mere. Årsagen er, at der bliver færre senge samtidig med, at antallet at patienter stiger. Det oplever sygeplejerskerne også på hospitalerne i Region Syddanmark. - Vi skal gøre tingene hurtigere med samme fokus på høj kvalitet. Det gør, at patienterne føler, at de ikke får en tilstrækkelig behandling, siger John Christiansen, kredsformand for Dansk Sygeplejeråd i Region Syddanmark. Ifølge Dansk Sygeplejeråd er antallet af sengepladser i regionens sygehuse faldet med over 500 de seneste syv år. I samme periode er der kommet dobbelt så mange ældre, som har brug for at blive indlagt. Det betyder, at patienten skal udskrives hurtigere for at få plads til en ny, og det går ud over sygeplejerskernes indsats. - Vi skal sikre, at patienterne får den rette behandling, omsorg og pleje uden fejl. Men når vi sætter tempoet op, så sker der fejl, og borgerne føler sig ikke ordentligt behandlet. Vi får et sygehusvæsen, der er som et samlebånd, siger han. Det accelererende tempo har allerede fået konsekvenser for sygeplejerskerne. - De mister arbejdslysten og lægger sig med stress. Vi ser også sygeplejersker, der melder sig helt ud af faget. Det er dybt problematisk, for vi elsker vores fag, siger John Christiansen. På Odense Universitetshospital forstår direktør Jens Peter Steensen sygeplejerskernes frustration. Han fortæller, at personalet hver dag forsøger fordele belægningerne, så der ikke er én afdeling, der bliver spidsbelastet. - Uanset hvad, så er det vigtigste at få patienterne hurtigere raske. Hvis de er indlagt i længere tid, kræver det jo endnu mere arbejde fra sygeplejerskerne, siger han. Jens Peter Steensen håber på, at sygehusene får tilført ekstra midler i den kommende finanslov. Finanslovsforhandlingerne skal i 3. og sidste behandling 17. december.",Ida-Sofie Sellerup,Fyn,2015-11-09T11:52:00+00:00,https://www.dr.dk/nyheder/regionale/fyn/fejl-og-mangelfuld-behandling-sygeplejersker-slaar-alarm,DR
Overlæge: Patienter ender som kastebolde,Patienter møder for mange forskellige læger og sygeplejersker under sygdom. ,Mangler overordnet ansvar Undrer ikke sundhedsdirektør Nyt tiltag på vej,"Det kræver et godt helbred at blive indlagt på et sygehus. Patienterne ender nemlig ofte som kastebolde mellem læger, afdelinger og sygehuse, uden at nogen tager ansvar for behandlingen. Sådan lyder kritikken fra overlæge i Region Syddanmark, Ebbe Dag Christensen: - Det er blevet til samlebåndsbehandling, hvor der er rigtig mange mennesker blandet ind i de enkelte forløb – også for mange, siger han. Ebbe Dag Christensen er overlæge i karkirurgi på Sygehus Lillebælt i Kolding. Derudover har han en fortid på Sygehus Sønderjylland, og så har han selv flere gange oplevet sundhedsvæsnet indefra som patient. Problemet er, at ingen læger længere har det overordnede ansvar for den enkelte patient. I stedet møder patienterne konstant forskellige læger og sygeplejersker. Og det går ud over behandlingen, mener han. - Det gør, at patienten mange gange skal fortælle en ny læge, hvad der er galt, og hvordan de har det. I de her overgange kan der meget vel være ting, der bliver glemt, og undersøgelser, der ikke bliver gennemført, siger Ebbe Dag Christensen. Den oplevelse deler Morten Freil, der er direktør for Danske Patienter, der er patientforeningernes paraplyorganisation. - Det er faktisk et af de mest udbredte problemer i sundhedsvæsenet i øjeblikket. Patienter oplever de her kommunikationsfejl, fordi der simpelthen ikke er nogen, der har det samlede ansvar for patienten. Og det er alvorligt, fordi det kan betyde, at man kommer for sent i behandling, siger Morten Freil. Kritikken kommer heller ikke bag på sundhedsdirektøren i Region Syddanmark. Det er nemlig et velkendt problem ved kompliceret sygdom, siger Mads Haugaard, der er konstitueret direktør på sundhedsområdet. - Der er nogle patienter, der oplever at blive sendt rundt til mange forskellige behandlere på tværs af specialerne på sygehusene. Her står vi over for en opgave med at få styrket koordinationen, siger han. Sundhedsdirektøren mener dog, at en stor del af problemet bliver løst, når alle patienter fra 2018 får en behandlingsansvarlig læge. - I 2018 kan vi tilbyde den enkelte patient en behandlingsansvarlig læge. Målet er, at en enkelt læge har ansvaret på tværs af specialister, så vi får sikret sammenhængskraften, siger Mads Haugaard. Allerede efter årsskiftet indfører Region Syddanmark pilotprojekter på en række afdelinger, hvor patienterne får en såkaldt behandlingsansvarlig læge.",Katrine Rønnow Holler,Syd- og Sønderjylland,2015-11-11T13:15:00+00:00,https://www.dr.dk/nyheder/regionale/syd/overlaege-patienter-ender-som-kastebolde,DR
App giver sygeplejersker mere tid ,"En app til at registrere patientjournaler har været så stor en succes, at den nu skal udvides til flere afsnit",Giver mindre overarbejde Telefoner for en million,"En app har hjulpet sygeplejersker til en lettere hverdag. Derfor skal den nu gøres permanent. Aalborg Universitetshospital har udviklet en ny app, der skal gøre livet nemmere for sygeplejerskerne og patienterne, siger Kirsten Højslet, der er fællestillidsrepræsentant for sygeplejerskerne på Aalborg Universitetshospital. App'en skal også skabe et overblik over, hvordan patienten reelt har det, fortæller Kirsten Højslet. - Så kan man lave en indsats tidligere, hvis man kan se, at patienten er på vej til en anden status end de var for to timer siden. En evaluering foretaget af Region Nordjylland viser at sygeplejerskerne sparer ca. en halv time om formiddagen, når registreringen af data sker med det samme ved patientens seng. Og det er smart, da man på den måde begrænser overtid da personalet ofte udsatte opgaven med at registrere i patientjournalen, og derfor skete dette arbejde tit i overarbejdstid. Det scenarie er minimeret ved brug af mobilløsningen. - Det betyder, at vi kan koncentrere os om vores kerneopgaver og være ude ved patienterne. Det er derude, vi skal være. Vi skal observere og tale med patienterne og de pårørende, og det kan man jo gøre samtidig med man måler værdier, og så behøver man ikke rende ind til en computer, siger fællestillidsrepræsentant Kirsten Højslet. App'en er testet på gynækologisk afdeling. Det har været så stor en succes, at der er blevet indkøbt 400 telefoner for ca. 1. million kroner, så der bliver syv telefoner til hvert afsnit. Telefonerne udleveres officielt i december på både Sygehus vendsyssel og Aalborg Universitetshospital.",Søren Nygaard Jessen,Nordjylland,2015-11-22T06:00:00+00:00,https://www.dr.dk/nyheder/regionale/nordjylland/app-giver-sygeplejersker-mere-tid,DR
Psykisk syg stod bag trusler mod Grønlands Selvstyre,Politiet har ophævet afspærringerne efter bygningerne tidligere torsdag blev evakueret.,,"Det var trusler fra en psykisk syg mand, der fik politiet til at evakuere det grønlandske Selvstyres bygninger og Nuuk Center torsdag middag. Det oplyser chefanklager Morten Nielsen til Ritzau. Afspærringerne er nu blevet ophævet, og politiet har fundet frem til manden, som har erkendt sig skyldig. Han er nu i sundhedsvæsenets varetægt, skriver avisen Sermitsiaq. - Man finder et brev derovre, som indeholder en trussel. På baggrund af den forhøjede beredskabssituation besluttede vi at evakuere en række af Selvstyrets bygninger og Nuuk Center, som vi derefter har gennemgået uden at finde noget mistænkeligt, siger Morten Nielsen til Ritzau. Aktionen blev afblæst torsdag eftermiddag.",Louise Brodthagen Jensen,Indland,2015-11-26T16:53:00+00:00,https://www.dr.dk/nyheder/indland/psykisk-syg-stod-bag-trusler-mod-groenlands-selvstyre,DR
Forskning lokker læger og sygeplejersker til Sjælland,"Udgifterne til forskning i Region Sjælland er mere end fordoblet på bare fire år. Det giver bedre læger, mener regionen.",Nye professorer Anderledes forskning,"Mere end dobbelt så mange millioner blev der brugt i Region Sjælland på sundhedsforskning i 2013 i forhold til 2009. I 2009 brugte det offentlige 71 millioner i Region Sjælland. I 2013 var tallet oppe på 179 millioner. Det er den største relative stigning per indbygger på landsplan, skriver Danske Regioner. Stigningen skyldes en bevidst strategi fra regionens side. - Mere forskning lokker flere dygtige læger og sygeplejersker til, siger Eva Benfeldt, forskningschef i Region Sjælland. Forskningssatsningen har blandt andet lokket professor i mave- og tarmkirurgi, Ismail Gögenur, til Køge Sygehus, og for nylig begyndte John Brodersen som Region Sjællands første professor i almen medicin. - Det er stimulerende for en hospitalsafdeling, hvis der er nogle, der laver forskning. Så taler man om det på gangene og til møderne, og det giver et mere spændende arbejde til både sygeplejersker og læger, siger Eva Benfeldt. De mange dygtige sundhedspersonaler, som regionen kan tiltrække med attraktive forskningsmiljøer, skal også gerne være med til at forbedre behandlingen af patienterne. - Man kan blive tilbudt deltagelse i forskningsprojekter og få adgang til den nyeste behandling eller medicin, siger Eva Benfeldt. En anden vigtig pointe er, at regionen selv bestemmer hvilken forskning, der skal laves. Nogle sygdomme er nemlig mere udbredte uden for de store byer end i for eksempel Region Hovedstaden, siger regionsrådsformanden på Sjælland. - Vi har nogle særlige udfordringer i forhold til vores borgeres sundhed, som vi gerne vil forske i, siger Jens Stenbæk (V), regionsrådsformand, Region Sjælland. Konkret har regionen netop startet en befolkningsundersøgelse på Lolland-Falster, som skal afdække udfordringerne med ulighed i sundhed. Region Sjællands 179 millioner forskningskroner er dog stadig langt mindre end de 2,3 milliarder, der blev brugt i Region Hovedstaden i 2013.",Magnus Nørtoft,Sjælland,2015-11-11T05:55:00+00:00,https://www.dr.dk/nyheder/regionale/sjaelland/forskning-lokker-laeger-og-sygeplejersker-til-sjaelland,DR
Læger råber vagt i gevær: Akuttelefonen er for ringe,"Flere lægeorganisationer er utilfredse med, at det eksempelvis er sygeplejersker og ikke praktiserende læger, der tager telefonen.",,"Patienterne i Region Hovedstaden får ikke den bedste hjælp, når de ringer til akuttelefonen 1813. Det mener de fire organisationer: Lægeforeningen, Praktiserende Lægers Organisation, Yngre Læger og Foreningen af Speciallæger, som derfor i et fælles brev til Region Hovedstaden råber vagt i gevær. De mener, at det er stærkt utilfredsstillende, at det eksempelvis er sygeplejersker og ikke praktiserende læger, der tager telefonen, når borgerne akut har brug for hjælp. - Det er barokt, at der ikke er praktiserende læger i 1813-ordningen i Region Hovedstaden, siger formand for Lægeforeningen Andreas Rudkjøbing. - De praktiserende læger er de bedste til at skelne mellem, hvornår det er så alvorligt, at en patient skal indlægges, og hvornår det bare kræver, at vedkommende putter sig under dynen. Andreas Rudkjøbing og de tre andre organisationer ønsker derfor, at Region Hovedstaden igen vil overveje brugen af de praktiserende læger, som de opsagde samarbejdet med 1. januar 2014. /ritzau/",,Indland,2015-11-02T16:49:00+00:00,https://www.dr.dk/nyheder/indland/laeger-raaber-vagt-i-gevaer-akuttelefonen-er-ringe,DR
Region Syddanmark: Der kan ikke løbes hurtigere,Formanden i Region Syddanmark vil finde alternative besparelser på 200 millioner kroner. ,Bestilt et sparekatalog Under gigantisk pres Travlt arbejdsmiljø,"Der skal spares i det danske sundhedsvæsen. Blandt andet i Region Syddanmark, hvor man næste år skal spare 200 millioner kroner. Men det bliver ikke sundhedspersonalets opgave at løse den spareøvelse, lyder det i dag fra formand i Region Syddanmark, Stephanie Lose (V). Meldingen kommer, efter Politiken i dag har kunnet fortælle, at flere fagfolk vurderer, at de ansatte på sygehusene løber så stærkt, at de ikke kan klare mere. Samme billede tegner sig blandt sundhedspersonalet i Region Syddanmark, siger Stephanie Lose til DR Syd. - Derfor har vi heller ikke tænkt os at lave en rammebesparelse på de 200 millioner kroner, hvor det er sundhedssektoren, der sidder med ansvaret for at finde pengene, enten ved at løbe hurtigere eller vælge noget fra. Vi mener ikke, at det er sundhedspersonalets opgave, siger hun. I stedet har man i Region Syddanmark bedt administrationen om at udarbejde et såkaldt sparekatalog for at undersøge, om man kan spare andre steder. - Det kan være, at der er penge at spare ved at lukke nogle bygninger, lægge afdelinger sammen og generelt gentænke løsningerne i regionen. Det synes borgerne garanteret heller ikke er sjovt, men det er et politisk valg, som vi har måttet tage, for der er ikke en blankocheck på vej, siger Stephanie Lose. Formand for Sundhedsudvalget i Region Syddanmark, Poul-Erik Svendsen (S), mener ikke, at man kan presse sundhedspersonalet yderligere. - Sygeplejerskerne og sundhedsvæsenet generelt er under et gigantisk pres. Antallet af behandlinger stiger, samtidig med at Folketinget stiller en masse krav til kvaliteten i sundhedsvæsenet, siger Poul-Erik Svendsen til DR Fyn. Poul-Erik Svendsen pointerer, at det ikke er kvalitetskravene, der fejler noget, men de midler, som regionen får stillet til rådighed til at løse opgaven. En undersøgelse fra Dansk Sygeplejeråd viser, at hver anden sygeplejerske siger ja til, at deres mulighed for at løse kerneopgaverne »på et fagligt forsvarligt niveau altid eller ofte er under pres på grund af arbejdsmiljøet«. For tre år siden var det hver tredje. Regionerne skal samlet set spare en milliard kroner på sygehusene næste år.",Katrine Rønnow Holler,Syd- og Sønderjylland,2015-11-09T12:14:00+00:00,https://www.dr.dk/nyheder/regionale/syd/region-syddanmark-der-kan-ikke-loebes-hurtigere,DR
Historisk lav tillid til politikerne,"42 pct. har ikke tillid til, at folketingspolitikerne kan træffe de rigtige beslutninger på retsområdet.",Fakta er skubbet i baggrunden,"En stor del af danskerne tror ikke på, at folketingspolitikerne kan forvalte det mandat, de får, hvis vi stemmer ja til folkeafstemningen den 3. december. Hvis det ender med et ja, vil et flertal i Folketinget fremover kunne melde Danmark ind i dele af det retslige samarbejde, som vi ikke melder os ind i med den nuværende afstemning – uden at sende det til folkeafstemning. Men 42 pct. har ikke tillid til, at Folketinget fremover vil træffe betryggende beslutninger i forhold til kommende EU-lovgivning på retsområdet. Det viser en Epinion lavet for DR Nyheder. Tilliden har sjældent været så lille, siger professor i statskundskab ved Københavns Universitet, Kasper Møller Hansen. Og det får betydning for, hvor vi sætter vores kryds: - Vi er i en situation, hvor vi skubber indholdet til side og stemmer ud fra en mavereaktion eller en trodsreaktion. Fakta er blevet skubbet i baggrunden, for ja-siden lover et, og nej-siden lover noget andet, så det er blevet et tillidsvalg, siger han. Men han mener, at politikerne stadig kan nå at rette lidt op på mistilliden, hvis de tager ud og møder vælgerne på gader og stræder og fortæller, hvad de står for: - Jeg tror sådan set godt, at tilliden kan rette sig bare en smule. Men der er brug for rigtig meget rugbrødsarbejde de sidste dage valgkampmæssigt.",Gitte Olsgaard,EU 2015,2015-11-29T17:45:00+00:00,https://www.dr.dk/nyheder/politik/eu15/historisk-lav-tillid-til-politikerne,DR
Vraget Thorning: Jeg regner med at blive i Folketinget,Helle Thorning-Schmidt (S) vil ikke direkte afvise at gå efter et nyt internationalt topjob.,Thorning: Glad for min kreds,"Helle Thorning-Schmidt har ikke fået nogen officielt begrundelse for, at det ikke blev hende, der overtager jobbet som højkommissær for FN's Flygtningeorganisation (UNHCR). - Jeg er heller ikke sikker på, at jeg får en begrundelse, siger hun ved et doorstep på Christiansborg. Men der har været en vis interesse for de asylstramninger, hun stod for i sin statsministertid. UNHCR kritiserede den danske regering med Thorning i spidsen, da den gennemførte en række asylstramninger tidligere på året. - Jeg blev spurgt til de stramninger, jeg selv har stået for som statsminister, og dem står jeg i øvrigt fuldt ud på mål for. Så jeg tror, der har været en vis interesse for det i den her proces, siger Helle Thorning-Schmidt. I stedet for Thorning har FN's generalsekretær, Ban Ki-moon, indstillet den italienske FN-diplomat Filippo Grandi til jobbet som flygtningehøjkommissær. Helle Thorning-Schmidt, er du nu færdig med at søge job i udlandet? - Jeg er rigtig glad for at sidde i Folketinget, og er blevet glad for at sidde i Præsidiet, så det er det, jeg gør nu, men jeg synes også, at det her var en post, hvor jeg selv mener, at jeg havde noget at byde på. Men når man søger et job, når man har et andet, er det vel, fordi der er noget, man hellere vil. Kan du love, at du er i Folketinget til sommer, eller hvad skal vi forvente? - Sådan kan man ikke se på det. Lige præcis denne opgave er en af de største udfordringer, vi står med overhovedet i vores tid. Og flygtningehøjkommissæren skal tage den udfordring op og løse konkrete opgaver. Jeg mener, at jeg kunne bidrage til at løse den opgaven netop fordi, jeg har siddet som statsminister og truffet nogle svære beslutninger, der havde med flygtninge at gøre. Men er du stadig folketingsmedlem, når vi kommer til næste valg? - Ja, det regner jeg da med, at jeg er. Jeg er utrolig glad for min kreds. Det er min kreds, der skal beslutte det. Jeg er rigtig glad for at være folketingskandidat. Men ønsker du at få et andet job i udlandet? - Jeg ønsker at være i Folketinget, og jeg er rigtig glad for at være i Præsidiet, siger Thorning. Hun oplyser, at ideen til at søge jobbet som flygtningehøjkommissær kom, da hun drak kaffe med statsminister Lars Løkke Rasmussen. - Der blev vi enige om, at det kunne være en god ide. Men jeg må erkende, at den profil, FN har valgt, har en markant anderledes profil, end den jeg kommer med, siger Thorning.",Theis Lange Olsen,Politik,2015-11-12T12:25:00+00:00,https://www.dr.dk/nyheder/politik/vraget-thorning-jeg-regner-med-blive-i-folketinget,DR
VIDEOGRAFIK Forstå Europol på to minutter,"Der er uenighed blandt ja- og nej-partierne om, hvorvidt Danmark kan blive i Europol, hvis det bliver et nej 3. december.",,,Heidi Skibsted,EU 2015,2015-11-23T10:17:00+00:00,https://www.dr.dk/nyheder/politik/eu15/videografik-forstaa-europol-paa-minutter,DR
København dropper al samarbejde med Islamisk Trossamfund,Torsdag aften har et flertal i Borgerrepræsentationen valgt at standse samarbejdet.,,"Det er slut med samarbejdet mellem Københavns Kommune og Det Islamiske Trossamfund. Det blev besluttet torsdag aften på et møde i Borgerrepræsentationen, hvor et forslag om at udelukke den muslimske forening fra at samarbejde med kommunen blev vedtaget med 30 stemmer for og 23 stemmer imod, skriver Berlingske. Kontroversen mellem trossamfundet og Borgerrepræsentationen har stået på i knap to måneder. I et tv-indslag på TV 2 Lorry den 16. september langede kommunalpolitikere fra Venstre og Socialdemokraterne ud efter den muslimske forening, som manglede at tage afstand til flere - ifølge dem - kontroversielle imamer, de har inviteret til Danmark for at tale. Derefter blev der stillet et ultimatum. Islamisk Trossamfund fik 30 dage til at tage afstand fra imamerne og fra udsagn om, at jøder er efterkommere af svin og aber, at homoseksuelle fortjener dødsstraf, og at der ikke skal være ligestilling mellem kønnene. Det eller sig farvel til al samarbejde med kommunen. Tre dage senere kom et svar fra trossamfundet: - I har reelt ikke givet (os, red.) noget valg. Derfor noterer vi os, at I uofficielt har eksekveret en beslutning om at terminere det samarbejde, I på jeres egen foranledning har ønsket at opstarte med os, skrev foreningen i en pressemeddelelse. /DR Nyheder/",,Politik,2015-11-12T21:24:00+00:00,https://www.dr.dk/nyheder/politik/koebenhavn-dropper-al-samarbejde-med-islamisk-trossamfund,DR
Israelere kendt skyldige i afbrænding af teenager,Under øgede spændinger mellem Israel og palæstinensere kritiseres en opsigtsvækkende dom af offerets far.,"Var i live, da han blev sat i brand","En domstol fandt mandag to israelere skyldige i at brænde en palæstinensisk teenager levende forud for konflikten i Gaza sidste år. Men dommen er blevet udsat, hvilket øger risikoen for nye spændinger efter to måneder med palæstinensiske knivangreb. I mandagens kendelse blev to jødiske israelere fundet skyldige i at brænde en 16-årig palæstinenser levende. En 31-årig israelsk bosætter, der ses som hovedmanden, blev ligeledes kendt skyldig i bortførelsen og afbrændingen i juli sidste år. Men dommen udsættes, da hans advokater har argumenteret for, at han var utilregnelig i gerningsøjeblikket. Offerets far fordømte udsættelsen og opfordrede til, at de tre israeleres huse skulle rives ned, hvilket Israel gør ved palæstinensiske gerningsmænd. - Retten opfører sig på en måde overfor arabere og på en anden måde overfor israelere, sagde faderen efter kendelsen. En obduktion har vist, at drengen var i live, da gerningsmændene satte ild til ham. Det menes at være hævn for, at tre jødiske teenagere to dage forinden blev fundet myrdet på den besatte vestbred. Hændelserne førte til en kortvarig krig mellem Israel og Gaza, som varede i 50 dage. Mere end 2200 personer mistede livet, hvilket gjorde 2014 til det blodigste år i konflikten mellem de to parter, ifølge FN. /ritzau/",,Udland,2015-11-30T17:41:00+00:00,https://www.dr.dk/nyheder/udland/israelere-kendt-skyldige-i-afbraending-af-teenager,DR
Franske medier: Gidsel-situation skyldes mislykket røveri,"Flere skud blev affyret i den franske by Roubaix, men der er ingen sammenhæng med terror-sagen fra Paris.",Ingen terror-sammenhæng,"En gidsel-situation udspillede sig tirsdag aften i den nordfranske by Roubaix. Det skriver nyhedsbureauet Reuters. En bankdirektør og hans familie blev taget som gidsler, bekræfter borgmesterkontoret. Ifølge avisen Libération opsøgte gerningsmænd bankdirektøren i hans hjem, hvor de ville have ham med til at åbne nogle bankbokse i en bankfilial. Politiet ankom til stedet, og det kom til skudveksling mellem politi og gerningsmænd, hvorefter røverne trak sig tilbage til bankdirektørens hjem. Den franske specialstyrke Raid ankom til stedet, det samme gjorde politi, ambulancer og brandfolk. Libération skriver, at det er lykkedes to gidsler at flygte, og at en af gidseltagerne er tilbageholdt. Klokken 22 kom meldingen så om, at alle gidsler var i sikkerhed. Der er ingen sammenhæng mellem denne gidselsituation og terrorangrebene i Paris 13. november. Tidligere forlød det ellers, at der var tale om en gidselsituation på en tankstation, efter at en vejkontrol ikke forløb, som den skulle. Men dette er altså aldrig blevet bekræftet.  https://twitter.com/Breaking3zero/status/669234187711332352",Nikoline Vestergaard,Udland,2015-11-24T19:12:00+00:00,https://www.dr.dk/nyheder/udland/franske-medier-gidsel-situation-skyldes-mislykket-roeveri,DR
Parcelhusejere: Så skal vi igennem samme mølle om et år,"Fastfrysningen af grundskylden løser ikke det grundlæggende problem, siger parcelhusejernes formand.",,"Det er godt nyt for parcelhusejerne, at der i finansloven er vedtaget en fastfrysning af grundskylden. Men det kan hurtigt blive en hul sejr, hvis ikke der kommer et nyt system for ejendomsvurderinger, mener formanden for Parcelhusejernes Landsforening, Allan Malskær. - Fastfrysningen er kun i et år, så man skal igennem samme mølle igen næste år. Jeg havde gerne set, at man fastfrøs grundskylden permanent, indtil der kommer et nyt system, siger han. Ifølge Allan Malskær er det grundlæggende problem, at systemet for ejendomsvurderinger straffer boligejere i københavnsområdet urimeligt. - Nogle steder kan du som lærerfamilie købe 240 kvadratmeter og stadig have råd til at rejse to gange om året, mens samme familie i København ikke har råd til bare at købe 70 kvadratmeter, siger han. - Et lærerægtepar har de facto ikke råd til at bo i 20 kilometers afstand af København. Mens de, der bor i andre dele i landet, måske betaler 4.000-5000 kroner i grundskat om måneden, betaler man 51.000 kroner om måneden på Frederiksberg. I stedet burde systemet for vurderingerne ændres, så grundskylden ikke måles ud fra værdien af boligen, mener Allan Malskær. /ritzau/",,Politik,2015-11-19T12:30:00+00:00,https://www.dr.dk/nyheder/politik/parcelhusejere-saa-skal-vi-igennem-samme-moelle-om-et-aar,DR
Forbudte EU-pjecer bliver liggende i Aalborg,"Hos Borgerservice i Aalborg har man tænkt sig at lade piecer om EU-afstemning ligge, selv om det er forbudt. ",,"Hos Borgerservice i Aalborg har kontorchef Dorthe Jespersgaard ikke tænkt sig at fjerne det officielle informationsmateriale om EU-afstemningen 3. december. Pjecen fra Justits- og indenrigsministeriet ligger fremme, så man kan se den fra stemmeboksen, og det må den ikke ifølge regler fra 2012 om påvirkning af vælgerne. Dorthe Jespersgaard har dog tænkt sig, at lade materialet ligge fremme - Ja, vi har vurderet, at det er i orden. Det er information, som vores borgere har brug for - en pjece, regeringen har udarbejdet, og vi har ikke vurderet, at der er noget, der kan påvirke borgerne i ja eller nej retning, siger Dorthe Jespersgaard. Sagen er blevet aktuel, da Rødovre Kommune er blevet opmærksom på, at man ikke må have regeringens officielle vælgervejledning liggende og nu har fjernet det fra Borgerservice. Dorthe Jespersgaard mener dog, at materialet er vigtigt for borgerne. - Vi har ikke så mange muligheder for at have det liggende, og de ligger ikke lige ved boksen. Min personlige vurdering er, at der er behov for information, siger hun. EU-ordfører Kenneth Kristensen Berth fra Dansk Folkeparti vil nu spørge indenrigsministeren om, hvor mange afstemningssteder rundt omkring i landet der har agitationsmateriale liggende, herunder den pågældende pjece.",Mette Richardt,EU 2015,2015-11-25T20:30:00+00:00,https://www.dr.dk/nyheder/politik/eu15/forbudte-eu-pjecer-bliver-liggende-i-aalborg,DR
,,,,,,,https://www.dr.dk/nyheder/tema/carl-holst-sagen,DR
Pia Olsen Dyhr beklager plakat-beskyldning over for Enhedslisten,Først gav SF's formand Enhedslisten skylden for plakat-hærværk. Nu beklager hun beskyldningen.,,"SF's formand var måske lidt for hurtig på Twitter-tasterne her til morgen. Hun gav nemlig Enhedslisten skylden for hærværk mod SF's valgplakater på en central bro i København. Plaktater som få timer efter ophængning var klippet ned igen. Men det er ikke Enhedslisten, der står bag hærværket, som SF har meldt til politiet. Og det er nu kommet Pia Olsen Dyhr (SF) for øre. - Har lige hørt at det er en liberal anarko-type, der har taget SF plakater ned - og Enh blot har benyttet sig af tomrummet. Beklager Enh!, skriver SF's formand nu på Twitter.  https://twitter.com/PiaOlsen/status/663274155035467776  Enhedslisten afviser at stå bag hærværket og er glade for den nye udmelding. - Vi er glade for, at SF's formand, Pia Olsen Dyhr, trækker sin voldsomme beskyldning tilbage, for Enhedslisten er imod den form for udemokratiske metoder. Vi synes, at alle skal have lov til at give deres mening til kende, siger Mikkel Lauritzen, kampagnekoordinator for Enhedslisten. SF troede i første omgang, at det var Enhedslisten, der stod bag hærværket, fordi Enhedslistens plakater kom op at hænge på de pladser, hvor SF's plakater havde været. Men det skyldes ifølge Enhedslistens kampagnekoordinator, at Enhedslistens aktivister satte plakater op der, hvor der var frie pladser efter hærværket. De vidste ikke, at SF's plakater havde hængt der i første omgang.",Emma Toft,EU 2015,2015-11-08T10:03:00+00:00,https://www.dr.dk/nyheder/politik/eu15/pia-olsen-dyhr-beklager-plakat-beskyldning-over-enhedslisten,DR
Patienter filmer sygeplejersker og læger i skjul ,"Det skaber mistillid, når patienter hemmeligt filmer personalet på sygehusene.",,"Patienter, der tager selfies med læger og jordemødre i baggrunden, filmer sygeplejerskers ilen hen ad gangene og optager samtaler med personalet på sygehuset uden at fortælle lægen eller sygeplejersken om det. Det sker ifølge Jyllands-Posten oftere og oftere, og det er en dårlig trend, der skaber problemer for både patienter og personale. Det mener lægernes formand, Andreas Rudkjøbing: - Især for andre patienter kan det være krænkende. Man regner jo med, at hospitalet er et fortroligt rum, hvor man kan opholde sig uden at blive filmet, siger han til P4 Sjælland. Og uanset om patienten filmer i skjul for at bruge billederne som dokumentation i en klagesag, skaber det problemer i patient-lægeforholdet: - Hvis hele indgangen til samtalen med lægen er mistillid, er der grundlæggende noget helt galt i det forhold. Så tror jeg, man skal finde en anden læge, siger Andreas Rudkjøbing. Han understreger, at patienter er velkomne til at optage svære samtaler for at huske, hvad lægen har sagt. Det er Lars Engberg, formand for Danske Patienter, enig i: - Vi synes, det er en rigtig god idé at optage samtaler med læger og sygeplejersker, fordi man er tilbøjelig til at glemme en masse af de beskeder, man får. Men når patienten filmer samtalen, skal lægen have besked, siger Lars Engberg: - Hvis man er utilfreds eller i tvivl om den læge, man har, så rummer det danske sundhedsvæsen mulighed for at skifte læge eller sygehus, siger han.",Ann Smed Madsen,Sjælland,2015-12-10T18:00:00+00:00,https://www.dr.dk/nyheder/regionale/sjaelland/patienter-filmer-sygeplejersker-og-laeger-i-skjul,DR
Region Nordjylland skal spare 200 millioner: Fyrer 88 ansatte,Blandt de fyrede er 32 sygeplejersker og 27 social- og sundhedsassistenter.,,"300 stillinger er nedlagt, og 88 ansatte får en fyreseddel ved årsskiftet. Det er status i Region Nordjylland oven på efterårets fyringsrunde på sygehuse, hospitaler og i administrationen. Nedlæggelse af stillingerne betød, at 117 medarbejdere blev sendt i en omplaceringspulje, og regionen har nu opgivet at finde nyt job til 88. De fyres derfor ved årsskiftet. Stillingerne nedlægges for at finde besparelser på omkring 200 millioner kroner. Blandt de 88 fyrede er 25 sygeplejersker og 17 social- og sundhedsassistenter. De 88 vil i opsigelsesperioden være berettiget til at komme til samtale på eventuelle ledige stillinger i regionen. - Det er ikke den samme ret som i omplaceringsperioden, men dog trods alt en fordel i en situation med ofte mange ansøgere til en ledig stilling, siger HR-chef Jacob Haldrup Jacobsen, som kalder omplaceringen en ""succes"", fordi det er optimalt at beholde kvalificerede medarbejdere. Du kan finde en oversigt over, hvor mange der er afskediget inden for hver enkelt jobtype,http://www.rn.dk/Service/Nyhedsliste-RN/Nyhed?id=9089667e-422c-43fa-a3e7-58099710301eher.",Klaus Videbæk,Nordjylland,2015-12-29T15:39:00+00:00,https://www.dr.dk/nyheder/regionale/nordjylland/region-nordjylland-skal-spare-200-millioner-fyrer-88-ansatte,DR
Portører uddanner læger og sygeplejersker,Nordjysk projekt skal kvalificere det øvrige sygehuspersonale til at flytte rundt på patienterne. ,Personale skal ikke være i tvivl,"Et bedre samarbejde om forflytning af patienter kan mindske omfanget af skader hos både indlagte og ansatte. På Aalborg Universitetshospital har al personale i år været på kursus i bedre patientforflytninger, og ideerne skal nu udbredes til andre sygehuse. Det bliver en gevinst for alle parter, mener teamkoordinator Keld Villadsen, der står bag opkvalificeringen. - På den måde får personalet ikke arbejdsskader, de kan spille golf, løfte deres børnebørn eller tage ud og danse fredag aften. Der er færre sygedage og derfor flere hænder på arbejde, og det er igen en fordel for afdelingerne, så de ikke har så travlt, siger han. Målet er at ensrette alle forflytninger på sygehuset. Udover de igangværende projekter i Aalborg, Farsø og Hobro har både Sygehus Vendsyssel, Skejby Sygehus i Aarhus og et nordjysk hospice vist interesse. Det overordnede mål er at ensrette forflytningerne, så der er tryghed omkring arbejdet, oplyser sikkerhedsleder på Aalborg Universitetshospital, Oliver Harringer - Patienten får en bedre oplevelse af at blive flyttet, hvis personalet er stille og rolige omkring det og har ens måde at gøre tingene på, så de ikke kommer i tvivl, siger han. Det er portørerne fra Aalborg Universitetshospital, der står for uddannelsen af deres kolleger.",Kristian Pedersen,Nordjylland,2015-12-30T11:48:00+00:00,https://www.dr.dk/nyheder/regionale/nordjylland/portoerer-uddanner-laeger-og-sygeplejersker,DR
OVERBLIK Det er på spil den 3. december,"Få overblikket over, hvad det egentlig er, vi stemmer om ved folkeafstemningen om retsforbeholdet.",Derfor skal vi stemme Sådan startede det Kampen mellem ja- og nej-partierne Mere end 22 retsakter ved et ja Tilvalgsordning i stedet for forbehold,"﻿Når valgstederne åbner den 3. december kl. 9:00, skal danskerne stemme om, hvorvidt vi ønsker at omdanne retsforbeholdet til en såkaldt tilvalgsordning. Statsminister Lars Løkke Rasmussen (V) tog initiativ til afstemningen i august i år. Venstre-regeringen anbefaler ligesom Socialdemokraterne, Konservative, SF og Radikale, at danskerne stemmer ja til at omdanne retsforbeholdet til en tilvalgsordning. Alternativet anbefaler også et ja, men er ikke tilfreds med den aftale om en tilvalgsordning, de øvrige ja-partier har udformet. Partiet ønsker, at danskerne også bør have mulighed for at stemme om at være med i EU’s fælles flygtninge- og asylpolitik. Dansk Folkeparti, Liberal Alliance, Enhedslisten og Folkebevægelsen mod EU anbefaler vælgerne at stemme nej. Men hvad er det egentlig, vi skal stemme om? Det forsøger vi her at give et overblik over - skrevet primært på baggrund lovforslaget om at omdanne retsforbeholdet til en tilvalgsordning. I Folketinget er der allerede flertal for lovforslaget. Men det er sendt til afstemning. Både fordi der er tale om suverænitetsafgivelse og der ikke er fem sjettedeles flertal for lovforslaget i Folketinget. Men også fordi, politikerne i 1993 lovede en afstemning, hvis vores forbehold senere skulle ændres. Efter et dansk nej til Maastricht-traktaten i 1992 forhandlede Danmark en aftale på plads med de øvrige EU-lande om at være en del af Maastricht-traktaten med fire forbehold: Det er det sidste forbehold, vi stemmer om at omdanne den 3. december. Før i tiden var det meste af EU’s lovgivning på retsområdet mellemstatsligt. Dermed kunne Danmark deltage i det på trods af forbeholdet. Men gradvist har EU-landene gjort lovgivningen på retsområdet overstatslig, og med Lissabon-traktaten fra 2009 blev det bestemt, at også EU-lovgivningen om strafferet og politi skal være overnationalt. Det fremgår af lovforslaget om at omdanne retsforbeholdet til en tilvalgsordning. Med det danske forbehold betyder det, at Danmark ikke kan være til at bestemme reglerne, indgå i det samarbejde, reglerne vedrører, ligesom reglerne – også kaldet retsakter eller direktiver og forordninger – ikke gælder i Danmark. For eksempel står Danmark til at ryge ud af det europæiske politisamarbejde, Europol, når der efter forventningen kommer en ny forordning om Europol i 2016. Men hvad slår partierne på? Danmarks fortsatte samarbejde med Europol er et af de bærende argumenter fra ja-partiernes side for at ændre det danske forbehold til en tilvalgsordning, hvor Danmark kan tilslutte sig dele af lovgivningen på retsområdet, men samtidig stå uden for anden lovgivning. Nej-partierne lægger afstand til det. Partierne mener, at retspolitik skal bestemmes i Danmark, at det skal være befolkningen og ikke Folketinget, der også i fremtiden skal afgøre, om Danmark skal afgive suverænitet til EU, ligesom de ikke ønsker ""mere EU"". Dansk Folkeparti spiller på, at kun et nej kan sikre, at asyl- og udlændingepolitikken i fremtiden skal bestemmes i Danmark. Samtidig taler nej-partierne for, at Danmark kan lave en parallelaftale med EU om at deltage i det fortsatte Europol-samarbejdet og dermed beholde retsforbeholdet. Men det afviser ja-partierne. De mener, det er usikkert, om Danmark kan få en parallelaftale med EU. Er du i tvivl om afstemningen - prøv vores test Hvis det bliver et ja ved den kommende afstemning, så har Venstre-regeringen, Socialdemokraterne, Radikale, SF og Konservative aftalt, at Danmark tiltræder 22 retsakter, vi ikke er en del af i dag. Det gælder blandt andet menneskehandels-direktivet og cybercrime-direktivet. Men listen over EU-retsakter, Danmark bliver bundet af ved et ja, er længere. Ved et ja tiltræder Danmark også de retsakter, som vi i dag følger, fordi vi har lavet fire parallelaftaler med EU om dem. Det er blandt andet Dublin-samarbejdet om, hvilket land der har ansvaret for at behandle asylansøgere. Ved et ja bliver vi bundet til at følge retsakterne og kan ikke træde ud af dem igen. Når vi følger retsakterne i form af parallelaftaler, kan Danmark i princippet vælge at træde ud af aftalen og gøre sig fri af retsakterne. Prøv vores info-quiz ""Forstå forbeholdet"" Derudover er ja-partierne enige om at tiltræde den nye Europol-forordning, når den bliver færdig - formentlig til næste år. Udover det vil Danmark tilvælge de mange retsakter, der knytter sig til Schengen-samarbejdet - et samarbejde om at fjerne grænsekontrollen mellem lande i EU og dermed øge den fri bevægelighed. Danmark er i dag med i Schengen-samarbejdet og følger dermed lovgivningen på området, men det sker på mellemstatsligt niveau. Ved et ja vil vi blive bundet til Schengen-reglerne på overstatsligt niveau. Ja-partierne ønsker dog også at fravælge flere retsakter - blandt andet dem, der vedrører asyl- og indvandring. Det fremgår af lovforslaget, hvor der står der, at det kræver enighed blandt Venstre, Konservative, Socialdemokraterne, Radikale og SF, hvis Danmark skal tiltræde retsakter på asyl- og indvandringsområdet. Derudover har statsminister Lars Løkke Rasmussen (V) lovet en folkeafstemning, hvis Danmark på et senere tidspunkt skal tilslutte sig retsakter om asyl- og indvandring. Og hvad er det så en tilvalgsordning egentlig betyder? Muligheden for at kunne tilvælge EU's lovgivning på området for retlige og indre anliggender i stedet for at have et forbehold mod al lovgivning på området blev skabt med Lissabon-traktaten i 2009. Der gav EU Danmark mulighed for at få en tilvalgsordning på retsområdet, ligesom Storbritannien og Irland har det. Med en tilvalgsordning afgør et flertal i Folketinget for fremtiden, hvilke europæiske retsakter Danmark skal tiltræde. I sådanne tilfælde vil partierne følge den samme procedure, som de normalt gør, når Danmark tager beslutninger i EU-sager. Her fremlægger regeringen en sag i Folketingets Europaudvalg, hvor et flertal af Folketingets partier så tager stilling til, om de vil tilvælge de nye retsakter eller ej. Sådan er det ikke med retsforbeholdet. Hvad fremtiden bringer, må vi se den 3. december. Valgstederne lukker kl. 20:00, og DR forventer at have resultatet af afstemningen omkring kl. 23 om aftenen.",Emma Toft,EU 2015,2015-11-20T08:38:00+00:00,https://www.dr.dk/nyheder/politik/eu15/overblik-det-er-paa-spil-den-3-december,DR
Handicappede frygter stadig nedskæringer i boligydelsen,"Det vil få store konsekvenser, hvis man skærer i boligydelsen næste år, siger de handicappedes organisation.",,"Regeringen og de andre borgerlige partier besluttede tirsdag at droppe den aftalte ændring af boligydelsen indtil videre. Men det betyder ikke, at der ikke kommer besparelser på området. Folketinget vil se på loven igen til foråret, lød meldingen tirsdag fra Finansministeriet. Og pengene skal stadig findes inden for samme ramme. Thorkild Olesen, formand for Danske Handicaporganisationer, frygter derfor stadig, hvad der bliver konsekvensen af at spare på boligydelsen. - Jeg er glad for, at aftalen er trukket tilbage, men politikerne vil stadig finde de 90 millioner kroner inden for den samme ramme, så vi er jo kun reddet midlertidigt, siger han til Ritzau. Thorkild Olesen siger, at konsekvenserne for hans medlemmer kan blive vidtrækkende. Handicappede med lave indkomster, der mister en del af sin boligydelse, kan ende med at opgive at betale husleje, mener han. - Mine medlemmer kan ikke bare lige håndtere, hvis de mister en masse penge. Boligydelsen er helt essentiel for mine medlemmer. Hvis de her besparelser gennemføres, så frygter jeg, at mange handicappede vil være i fare for at ryge på gaden. - De lejligheder, som for eksempel udviklingshæmmede bor i, er ikke i den billige ende. Der er nogle fællesarealer og nogle ting, der skal være på plads, fordi der skal følge personale med, så det er ikke billigt. /ritzau/",,Politik,2015-12-16T08:22:00+00:00,https://www.dr.dk/nyheder/politik/handicappede-frygter-stadig-nedskaeringer-i-boligydelsen,DR
Overlæge: Dårlig idé at blande penge ind i patientsamtaler,"Prioritering af ny, dyr medicin er en politisk opgave, ikke en opgave for læger og patienter, lyder det fra overlæge.",,"Sundhedsminister Sophie Løhde (V) foreslår bedre patientsamtaler som en mulig løsning på stigende offentlige medicinudgifter. I en kronik i Berlingske foreslår hun, at lægerne skal blive bedre til at informere patienter om den nye, dyre medicin og de fordele og ulemper, der er ved den. Dette forslag møder dog kritik fra Anni Ravnsbæk, ledende overlæge ved Aarhus Universitetshospital, som kalder forslaget for uetisk. - Når vi snakker med patienterne, snakker vi aldrig priser, siger Anni Ravnsbæk - Lægerne skal ikke tænke på priser, når de snakker med patienterne om, hvilke muligheder vi har for den enkelte patient. Og det er heller ikke det, patienten skal have fokus på, siger hun. - Jeg blev vred, da jeg læste kronikken, fordi det insinueres, at vi ikke bruger tid og energi på at tale med patienterne om behandlingen. Anni Ravnsbæk peger på, at det er hos politikerne selv, at svaret på de stigende medicinudgifter skal findes. - Om vi skal kunne tilbyde patienten en behandling eller ej, det skal tages et andet sted end mellem lægen og patienten. Det er en politisk opgave, siger Anni Ravnsbæk.",Theis Stenholt Engmann,Indland,2015-12-30T21:15:00+00:00,https://www.dr.dk/nyheder/indland/overlaege-daarlig-ide-blande-penge-ind-i-patientsamtaler,DR
Endnu et nederlag: Løkkes svingende valgresultater som Venstre-formand,Lars Løkke Rasmussen har med blandet succes stået i spidsen for Venstre igennem otte valg og folkeafstemninger.  ,,"Venstre og statsminister Lars Løkke Rasmussen anbefalede et ja. Men danskerne var uenige og stemte nej. Således blev gårsdagens folkeafstemning om det danske retsforbehold et af de større nederlag, som Lars Løkke Rasmussen har været igennem som formand for Venstre. Siden han overtog formandsposten i Venstre fra Anders Fogh Rasmussen i 2009 har Lars Løkke Rasmussen tabt regeringsmagten og vundet den tilbage igen. Mistet stemmer og vundet stemmer til et europaparlamentsvalg. Og gjort det samme til kommunalvalg. Og nu har han også vundet og tabt en folkeafstemning om EU. Få et kronologisk overblik over op- og nedturene her: Europaparlamentsvalg 2009 Som ny statsminister blev Lars Løkke Rasmussen hurtigt kastet ud i en valgkamp. Efter at have overtaget statsministeriet fra Anders Fogh Rasmussen i april var der allerede valg til Europa-Parlamentet i juni. Her gik Venstre en smule frem og fik 20,3 procent af stemmerne. Kommunalvalg 2009 Senere samme år gjaldt det kommunalvalget. Her endte det for første gang med et nederlag til Lars Løkke Rasmussen. Venstre gik tilbage med 2,7 procentpoint i forhold til 2005 og endte med 24,8 procent af stemmerne. Folketingsvalg 2011 I 2011 skulle Lars Løkke Rasmussen for første gang kæmpe om pladsen som landets statsminister til et folketingsvalg. Det blev uden den store succes, da Venstre mistede regeringsmagten, men Lars Løkke Rasmussen kunne alligevel glæde sig over, at hans parti så fik en lille fremgang og blev landets største med 26,7 procent af stemmerne. Kommunalvalg 2013 I 2013 skulle der igen stemmes om pladserne i landets kommunalbestyrelser. Og denne gang gik det bedre for Lars Løkke Rasmussen og Venstre. De genvandt lidt af det tabte fra 2009 og gik frem med 1,8 procentpoint. Partiet endte med 26,6 procent af stemmerne. Europaparlamentsvalg 2014 Et af de største nederlag for Lars Løkke Rasmussen. En række bilagssager havde op til valget tiltrukket en masse negativ opmærksomhed omkring Løkkes person, og det kom til at koste dyrt. Vælgerne kvitterede med en reguler lussing, og Venstre gik tilbage med 3,5 procentpoint og endte med 16,7 procent af stemmerne. Folkeafstemningen om patentdomstolen 2014 Samtidig med europaparlamentsvalget skulle danskerne også stemme, om de ville gå med i den europæiske patentdomstol. Det gik lidt bedre for Lars Løkke Rasmussen og Venstre, der anbefalede et ja. 33,8 procent af de omkring 4,1 millioner stemmeberettigede danskere stemte ja, mens 19,9 procent stemte nej. Folketingsvalg 2015 De dårlige resultater fra europaparlamentsvalget fortsatte til det efterfølgende folketingsvalg. Den negative opmærksomhed omkring Løkkes bilagssager lurede stadig i kulissen. Og Venstre endte med at gå enorme 7,2 procentpoint tilbage i forhold til i 2011 og blev kun landets tredjestørste parti. Alligevel genvandt de Statsministeriet ikke mindst på grund af et kanonvalg hos Dansk Folkeparti. Folkeafstemning om retsforbeholdet i 2015 Med et bredt flertal i ryggen anbefalede statsminister Lars Løkke Rasmussen, at danskerne skulle stemme ja til at udskifte det danske retsforbehold med en tilvalgsordning. Men igen blev det et dårligt resultat for Lars Løkke Rasmussen. Et klart flertal af danskerne på 53,1 procent gik imod Løkke og stemte nej.",Anton Lind,EU 2015,2015-12-04T15:30:00+00:00,https://www.dr.dk/nyheder/politik/eu15/endnu-et-nederlag-loekkes-svingende-valgresultater-som-venstre-formand,DR
De første valgsteder klar med resultater,Nu begynder resultaterne at tikke ind.,,"Så begynder resultaterne fra aftenens afstemning om at ændre retsforbeholdet til en tilvalgsordning at tikke ind. De fire første afstemningssteder er nu optalt. Det er Visby, hvor 74,8 procent har stemt. Her har 42,3 procent stemt ja. 57,7 procent har stemt nej. På Drejø har 82,1 procent af vælgerne stemt. 63,0 procent har stemt ja. 37,0 procent har stemt nej. På Lyø har 74,4 procent stemt. 59,7 procent har stemt ja. 40,3 procent har stemt nej. På Askø har 93,2 procent stemt. 32,5 procent har stemt ja. 67,5 procent har stemt nej. Der skal tælles stemmer op på i alt 1.386 valgsteder i aften. DR.DK samler alle resultaterne på denne side.",Emma Toft,EU 2015,2015-12-03T19:14:00+00:00,https://www.dr.dk/nyheder/politik/eu15/de-foerste-valgsteder-klar-med-resultater,DR
Valgforsker: Det tyder på et nej - men vi skal lige vente på København,"Valgforsker Kasper Møller Hansen vil lige vente på de mange ja-sigere i København, men spår et klart nej. ",,"De første exitpolls og prognoser tegner et billede af et klart nej ved afstemningen om retsforbeholdet. Ved 25 procent optalte stemmer havde nej-siden 54,4 procent af stemmerne, mens ja-siden havde 45,6 procent. Valgforsker Kasper Møller Hansen vil dog lige afvente stemmerne fra København, før han er helt sikker på udfaldet. - Det ser rimelig stabilt ud efter de første prognoser, og det ligner et klart nej, men jeg vil lige afvente København, som har mange ja-stemmer, så det kan godt rette sig lidt, siger Kasper Møller Hansen. Han er imponeret over, at så mange danskere har været ude at afgive deres stemme i dag. - Den er på 74 procent lige nu. Det er langt over, hvad jeg havde troet. Men danskerne føler en pligt til at stemme - selv om emnet er umuligt, så har de trukket sig selv op. De tager de her afstemninger seriøst trods et komplekst emne, siger Kasper Møller Hansen, som understreger, at der er tradition for en høj stemmeprocent ved EU-afstemningerne i Danmark.",Mette Richardt,EU 2015,2015-12-03T20:02:00+00:00,https://www.dr.dk/nyheder/politik/eu15/valgforsker-det-tyder-paa-et-nej-men-vi-skal-lige-vente-paa-koebenhavn,DR
Dagpenge: Minister ærgrer sig over fagbevægelsen,"Beskæftigelsesminister Jørn Neergaard Larsen (V) er utilfreds med, at fagbevægelsen ikke går med til fuldt finansieret dagpengemodel.
",,"Det huer ikke ligefrem regeringen, at fagbevægelsen kun delvist vil støtte den finansieringsmodel til et nyt dagpengesystem, som Dagpengekommissionen foreslår i dag. Kommissionen lægger op til at indføre såkaldte karensdage og foreslår op til otte karensdage om året til alle ledige. Karensdage er dage, som man selv skal betale for. Altså dage, hvor man ikke modtager løn eller - i dette tilfælde - dagpenge. Fagbevægelsen vil kun gå med til én enkelt karensdag hvor fjerde måned – eller tre om året. - Jeg synes, at kommissionen peger på en række interessante finansieringselementer, som isoleret set bringer flere i beskæftigelse og reducerer ledigheden. Men det er selvfølgelig beklageligt, at arbejdstagersiden (fagbevægelsen, red.) kun vil gå en del af vejen og ikke ligesom den øvrige kommission kan bakke op om en fuldt finansieret model, siger Jørn Neergaard Larsen i en pressemeddelelse. De to forbundsformænd, Harald Børsting (LO) og Bente Sorgenfrey (FTF), står i øjeblikket for en model, der sender en regning til politikerne på Christiansborg på 600 millioner kroner. Dagpengekommissionens samlede anbefalinger er startskuddet til politiske forhandlinger om et nyt dagpengesystem. Regeringens udgangspunkt er, at et nyt system ikke må koste flere penge. - Jeg har med stor tilfredshed bemærket, at kommissionen er enig om, at udgangspunktet for dagpengesystemet fortsat er en toårig dagpengeperiode, og at der grundlæggende ikke ændres på genoptjeningskravet, som VK-regeringen indførte i 2010. Jeg hæfter mig også ved, at der anbefales en ny fleksibel genoptjening. Det er interessante overvejelser, som regeringen vil gå videre med, siger Jørn Neergaard Larsen. Han lægger op til at indgå en bred politisk aftale.",Theis Lange Olsen,Politik,2015-10-19T11:42:00+00:00,https://www.dr.dk/nyheder/politik/dagpenge-minister-aergrer-sig-over-fagbevaegelsen,DR
Regeringen får kritik for flygtningeannoncer,"Folketingets Ombudsmand udtaler kritik af regeringens flygtningeannoncer, der blev indrykket i libanesiske aviser.
",,"Regeringen får nu hård kritik for de flygtningeannoncer, der blev indrykket i begyndelsen af september i fire libanesiske aviser. Kritikken kommer fra Folketingets Ombudsmand, Jørgen Steen Sørensen, der selv tog initiativ til at undersøge annoncerne nærmere, efter at Institut for Menneskerettigheder og Dansk Flygtningehjælp udtalte, at de ikke oplyser sagligt og nøgternt om forholdene for asylsøgere i Danmark. - Den såkaldte flygtningeannonce, som udlændingemyndighederne i september indrykkede i libanesiske aviser, var ikke i overensstemmelse med reglerne for offentlige myndigheders vejledning af borgere. Annoncen var egnet til at give bl.a. syriske flygtninge en forkert opfattelse af den danske asylordning, lyder det i en pressemeddelelse. Ombudsmanden peger på, at annoncen fokuserer på dele af den danske asylordning, som i vidt omfang er irrelevante for syriske flygtninge. For eksempel fremhæves det i annoncen, at afviste asylansøgere sendes hurtigt hjem. Men for tiden er det kun omkring to procent af asylansøgerne fra Syrien, der afvises. Det fremhæves også i kritikken, at man som flygtning risikerer at få inddraget sin opholdstilladelse. Men det er i praksis meget sjældent sket – og slet ikke over for syriske flygtninge. Ombudsmanden udtaler: - Det er nærliggende, at annoncen har givet syriske flygtninge en fejlagtig opfattelse af, hvad deres situation ville være i Danmark. Annoncen kunne meget let få dem til på forkert grundlag at beslutte, hvor de skulle søge at opnå asyl, udtaler Jørgen Steen Sørensen. Udlændinge - og integrationsminister Inger Støjberg (V) har tidligere fastslået, at annoncerne er i fuld overensstemmelse med de faktuelle forhold i Danmark. Integrationsministeriet beklagede dog i oktober en oversættelses-fejl i annoncerne.",Theis Lange Olsen,Politik,2015-12-10T12:42:00+00:00,https://www.dr.dk/nyheder/politik/regeringen-faar-kritik-flygtningeannoncer,DR
Kvinde fundet dræbt på kirkekontor: To mænd anholdt,En kvinde er blevet dræbt ved en kirke på Midtsjælland.,,"En kvinde, der onsdag morgen blev fundet død i kirkekontoret ved Sneslev Kirke, var offer for en forbrydelse, siger politiet. Det oplyser Midt- og Vestsjællands Politi onsdag sidst på eftermiddagen. Kvinden blev dræbt med kniv, fastslår kriminalteknikere og en retsmediciner. Hun blev 40 år og var ansat ved kirken. To mænd fra Guldborgsund Kommune er onsdag blevet anholdt i forbindelse med sagen. Mændene, der er 55 og 67 år, beskrives af politiet som bekendte af offeret, som ligeledes er fra Guldborgsund. I en pressemeddelelse oplyser politiet, at afhøringer vil afgøre, om de kan mistænkes for drabet. Kvinden blev fundet død på kirkekontoret cirka klokken halv ti onsdag formiddag. Den 40-årige blev meldt savnet natten til onsdag. Det skyldes, at hun ikke havde givet livstegn fra sig siden tirsdag morgen. Politiet håber nu på at få hjælp til opklaringen. Efterforskerne vil gerne i kontakt med mennesker, der har set aktivitet i eller ved kirken tirsdag. Sneslev Kirke ligger på Haslevvej nogle få kilometer syd for Ringsted. /Ritzau/",,Indland,2015-12-30T16:43:00+00:00,https://www.dr.dk/nyheder/indland/kvinde-fundet-draebt-paa-kirkekontor-maend-anholdt,DR
Hver femte flygtning rammes af stramninger,"De fleste flygtninge får konventionsstatus, så de ikke skal vente tre år på at få familien til landet.",,"Kun omkring 20 procent af de flygtninge, der lige nu kommer hertil, skal vente tre år på familiesammenføring, skriver Politiken. De resterende 80 procent får konventionsstatus, og dermed ventes de at kunne få familien hertil hurtigere. I februar blev flygtningekategorierne ændret, og siden er 3.831 asylsager afgjort. Kun 809 er endt i den kategori, som stramningerne rammer. Venstres integrationsordfører, Marcus Knuth, siger, at regeringen er forpligtet af konventionerne og ikke bevidst går efter, at flertallet går fri af stramningerne. Venstre var ellers kritiske over for den tidligere SR-regering, da den for et år siden lavede den første ændring, fordi stramningen ikke ville omfatte flygtninge med konventionsstatus. Det kan for eksempel være syriske mænd, som kan pege på en individuel trussel i form af en indkaldelse til værnepligt. Den gruppe har bedre rettigheder end flygtninge, som blot kan henvise til den generelle trussel fra en borgerkrig. I Dansk Flygtningehjælp mener asylchef Eva Singer, at mindretallet, der rammes, er alt rigeligt. Hun vurderer, at især kvinder rammes, fordi de ikke kan henvise til faren ved værnepligt. /ritzau/",,Politik,2015-12-09T05:19:00+00:00,https://www.dr.dk/nyheder/politik/hver-femte-flygtning-rammes-af-stramninger,DR
Nytårsulykke? Genovervej besøg på skadestuen,Der er indkaldt ekstra personale til nytårsnat og nytårsmorgen. ,Genovervej skadestuebesøg,"Mens vi popper champagne, springer ned fra stolene og fyrer raketter af, så forbereder læger og sygeplejersker sig på, at der kan blive travlt. På skadestuen på Sydvestjysk Sygehus i Esbjerg er der indkaldt ekstra personale til nytårsnat og nytårsmorgen. Oversygeplejerske Christian Jørgensen forventer, at der bliver en del at se til i løbet af aftenen og natten. Men erfaringer viser, at der er størst travlhed nytårsmorgen. - Når man vågner efter en aften, hvor man har fået noget at drikke, så er det ofte der, man opdager små skader, som alkoholen har skjult, siger Christian Jørgensen. Ifølge oversygeplejersken kan disse skader for eksempel være lette forstuvninger eller lette forbrændinger. Og for, at trykket på skadestuen ikke bliver for højt, opfordrer Christian Jørgensen til, at folk overvejer, om det nu også er nødvendigt med et besøg på skadestuen. - Nogle af skaderne kan man sagtens klare og håndtere derhjemme. Så jeg synes, man skal tænke en ekstra gang over, om man kan håndtere skaden selv. Er det ikke muligt, så står vi selvfølgelig klar til at hjælpe, pointerer han.",Katrine Rønnow Holler,Syd- og Sønderjylland,2015-12-31T05:36:00+00:00,https://www.dr.dk/nyheder/regionale/syd/nytaarsulykke-genovervej-besoeg-paa-skadestuen,DR
ANALYSE Endnu et dansk EU-nej - nu skal politikerne på overarbejde,"Spørgsmålet ""hvad nu?"" trænger sig på - lige så enkelt og samtidig kompliceret, som det er, skriver Jens Ringberg.",Hvad så nu? Den smalle fortolkning De forskellige nejer Hvorfor nej? Kløften,"Så gjorde det det igen, de danske vælgere. De sagde nej. Nej tak. Uagtet at et stort flertal i Folketinget og et massivt opbud af organisationer og medier anbefalede et ja. Det ligner noget, vi har set før. Det er det også. Længere nede kommer et par umiddelbare bud på forklaringer på det danske nej, anno 2015. Og dem vil der komme mange af på den videre rute herfra. Men noget andet trænger sig endnu mere på - nemlig spørgsmålet ""Hvad nu?"" - lige så enkelt og samtidig kompliceret, som det er. Nejet skal håndteres og administreres. Og det kan Lars Løkke Rasmussen slet ikke gøre alene. Han kan heller ikke gøre det sammen med Mette Frederiksen. Han må gøre det sammen med de partier, der har fået flertallet med sig - nej-partierne. Alle sammen. Umiddelbart var reaktionen fra Venstretoppen nøje doseret i begrænset mængde. Men pegede i retning af en ret minimalistisk fortolkning af nejet. Man vil gerne tale EU-politik med alle, også nejsigerne - men først og fremmest for at finde en løsning på spørgsmålet om Europol. Ikke ret meget andet. Europol var også dét, som Løkkes nære alliancepartner i EU-spørgsmål, Mette Frederiksen, trak frem i aftes, da hun skulle fortolke nejet. Der er ikke stor forskel på Løkke og Frederiksens reaktioner. Men det rækker ikke nødvendigvis, når nu ja-sigeren Løkke skal administrere nejet. Han vil også blive mødt med et krav om at søge at skabe det, Kristian Thulesen Dahl torsdag aften kaldte ""en anden variant af dansk europapolitik"" i løbet af de næste år. Det er lettere sagt end gjort, for nej-partierne er ikke nødvendigvis enige om, hvad det er for et nej, de har sikret. For eksempel i spørgsmålet om netop Europol. Her ønsker DF en hurtig parallelaftale, mens Enhedslisten ser langt mere køligt og skeptisk på det europæiske politisamarbejde. Men langtfra kun i spørgsmålet om Europol. Der er med andre ord udsigt til overarbejde. For rigtigt mange. For justitsminister Søren Pind, der skal forklare den danske afstemning for sine kolleger i Bruxelles. For statsministeren, der udskrev og tabte folkeafstemningen og skal lede arbejdet oven på afstemningen, og som nu skal forklare sig i Bruxelles i næste uge - og i gang med en møderække i Statsministeriet. Men også for de øvrige partiledere, der skal forklare, forsvare og forhandle. Samtidig kan fortolkningen af det danske nej begynde. Sent i aftes fik vi statsministerens første bidrag til fortolkningen. Han talte om en ""generel EU-skepsis"", men også om ""utryghed"" for, hvad en tilvalgsordning kunne føre til. Der er ingen grund til at afvise de to analyse-bidrag fra statsministeren. Afstemningen er uden tvivl en slagkraftig bekræftelse af at danskerne - et flertal - er yderst tilbageholdende med at springe på det europæiske tog, når det kører til perron. Men det er ikke sikkert, han leverer hele forklaringen. Afstemningen afspejler også en kløft mellem en stor del af Folketinget og et flertal og vælgerne. Og en kløft mellem en massiv gruppe af organisationer i det danske samfund og et flertal af vælgerne. Den afspejler muligvis også en reaktion på den ja-kampagne, der er ført de seneste uger. Som fra starten udelukkende fokuserede på Europol. Og så afspejler den måske også en forvirring eller reaktion i forhold til hele spørgsmålet om EU, Danmark og de flygtningestrømme, der kom til at sætte dagsorden, kort tid efter at folkeafstemningen var udskrevet. Det var ikke lige meningen. Ligesom det ikke var meningen, at vælgerne skulle stemme nej.",Jens Ringberg,EU 2015,2015-12-03T22:39:00+00:00,https://www.dr.dk/nyheder/politik/eu15/analyse-endnu-et-dansk-eu-nej-nu-skal-politikerne-paa-overarbejde,DR
Valgdeltagelsen endte på 72 procent,72 procent af vælgerne stemte ved dagens folkeafstemning om at ændre retsforbeholdet.,,"Valgdeltagelsen ved dagens afstemning endte på 72 procent. Det svarer til, at 2.934.121 vælgere har deltaget i afstemningen om at ændre retsforbeholdet til en tilvalgsordning. Valgforskere havde ellers gættet på, at valgdeltagelsen ville blive noget lavere - omkring 60 procent. Se resultaterne fra de ti storkredse i Danmark: Sydjyllands Storkreds Københavns Storkreds Københavns Omegns Storkreds Nordjyllands Storkreds Vestjyllands Storkreds Nordsjællands Storkreds Østjyllands Storkreds Sjællands Storkreds Fyns Storkreds Bornholms Storkreds Kilde: DR's resultater",Emma Toft,EU 2015,2015-12-03T22:53:00+00:00,https://www.dr.dk/nyheder/politik/eu15/valgdeltagelsen-endte-paa-72-procent,DR
BILLEDER Sådan ser det ud når Beijing aktiverer smog-alarm,"For anden gang på to uger er der udstedt smog-alarm i Kinas hovedstad, Beijing.",,"Den røde alarm er gået af i Beijing igen, hvor tyk smog pakker hovedstaden ind og gør udendørsaktiviteter sundhedsskadelige. Det er to år siden, at Kina indførte et alarm-system med fire beredskabsniveauer, hvor det røde er det højeste. Siden da har den røde alarm lydt to gange - begge inden for de sidste to uger. Alarmen betyder i denne omgang, at en massiv mængde smog vil lægge sig over byen fra lørdag til tirsdag, og myndighederne har aflyst undervisning på skoler og anbefaler folk at undgå aktiviteter udendørs, skriver BBC. Se, hvordan det ser ud, aftenen før en rød alarm bliver aktiveret.",Anna Sol Jørgensen,Udland,2015-12-18T12:00:00+00:00,https://www.dr.dk/nyheder/udland/billeder-saadan-ser-det-ud-naar-beijing-aktiverer-smog-alarm,DR
Sygeplejerske tiltales for tre drab og et drabsforsøg,"En sygeplejersker er tiltalt for tre drab mod ældre patienter på sygehuset i Nykøbing Falster, siger hendes forsvarer.",,"En sygeplejerske er nu blevet tiltalt for tre drab og et drabsforsøg på ældre patienter på sygehuset i Nykøbing Falster. Det oplyser kvindens advokat, Jørgen Lange. Hun har siden marts sidste år været varetægtsfængslet og sigtet for fire drab og et drabsforsøg på sygehuet. Men Statsadvokaten i København har tilsyneladende vurderet, at beviserne for et af de påståede drab var for svage til en tiltale. Den 31 -årige kvinde har hele tiden nægtet sig skyldig, men måned efter måned har dommere i både by- og landsret valgt at forlænge hendes fængsling. - Jeg har talt med min klient, og hun er selvfølgelig skuffet. Men når man nu har holdt hende indespærret i så lang tid, er det næsten naivt at tro, at de pludselig ville komme og lukke hende ud, siger Jørgen Lange. Advokaten har flere gange spurgt efter et motiv, men det har anklagemyndigheden ikke leveret. Ved et retsmøde i Nykøbing Falster sidste år fortalte anklager Michael Boolsen, at kvinden lider af en personlighedsforstyrrelse, der er kendetegnet ved en vedvarende søgen efter spænding. Det er allerede nu besluttet, at retssagen mod kvinden starter til marts. /ritzau/",,Indland,2016-01-29T12:22:00+00:00,https://www.dr.dk/nyheder/indland/sygeplejerske-tiltales-tre-drab-og-et-drabsforsoeg,DR
Sygeplejersker skal igen hjælpe ved tvang,"Politi og betjente er glade for, at de på ny kan få hjælp, når personer skal tvangsindlægges i psykiatrien. ",,"Sygeplejersker rykker igen ud sammen med politiet, når psykisk syge skal tvangsindlægges. Erfaringer med et pilotprojekt i 2013 viste, at det kan gøre en tvangsindlæggelse mindre dramatisk, når en psykiatrisk sygeplejerske er med ude på opgaven. Men siden har ordningen været sparet væk. - Det her er et rigtig godt tilbud til patienter og pårørende, siger Jan Mainz, vicedirektør, Psykiatrien i Region Nordjylland. Han er glad for, at sygeplejersker igen skal deltage ved tvangsindlæggelser af psykisk syge. - Først og fremmest kan en sygeplejerske være med til at give patienten og den pårørende omsorg, og afdramatisere, hvad en indlæggelse i psykiatrien indebærer. Ordningen fik ros både Nordjyllands Politi inden den blev lukket. - Politifolk opnår ikke den samme rutine som sygeplejersker har, når de arbejder med det til dagligt. Hos os er det lidt tilfældig, hvem der kommer med ud, så det vil styrke indsatsen at have fagfolk med, siger politiinspektør Stig Lundbo. Ordningen indføres fra 1. marts i hele Nordjyllands Politikreds, og senere også i Thisted og Morsø. Der var 304 tvangsindlæggelser i Psykiatrien i Region Nordjylland i 2015.",Klaus Videbæk,Nordjylland,2016-01-31T07:02:00+00:00,https://www.dr.dk/nyheder/regionale/nordjylland/sygeplejersker-skal-igen-hjaelpe-ved-tvang,DR
Sygeplejersker skal snakke samme sprog som læger,Flere hundrede hjemmesygeplejersker i Nordjylland har fået kursus i at kommunikere bedre med læger og falckreddere.,Snakker samme sprog,"Ældre og andre borgere, der har behov for kontakt med sundhedsvæsnet, kan nu se frem til en mere overskuelig behandling. Det skyldes, at Aalborg Kommune har sendt i alt 350 hjemmesygeplejersker på et to dage langt kursus, der skal gør dem i stand til at kommunikere bedre med læger og falckfolk og dermed også med patienten. Når hjemmesygeplejerskerne er på besøg, kan de klare flere opgaver og virke som et effektivt led til borgerne. Dermed kan man måske undgå en indlæggelse. - Det er meget mere trygt for borgerne. De kender mig godt i forvejen og bliver ikke så forvirrede, som hvis der eksempelvis kommer falckfolk udefra og skal måle alt muligt, siger hjemmesygeplejerske Ann Storm. I hverdagen vil det gøre en markant forskel for borgerne, mener Charlotte Laubek, udviklingssygeplejerske i Aalborg Kommune. - Har man fået en urinvejsinfektion eller lungebetændelse, er der kompetente sygeplejersker i Aalborg Kommune, der både kan varetage pleje og behandling, men som også kan lave akutte udredninger, der kan kvalificere den praktiserende læge til den bedst mulige behandling, siger hun. Fordi hjemmesygeplejerskerne nu er klædt bedre på, skal borgerne ikke frygte at blive overset af det øvrige sundhedspersonale. Når situationen kræver det, er vejen til indlæggelse og kontakt med læger fortsat lige så god, fremhæver Charlotte Laubæk. - Selvfølgelig skal de borgere, der har brugt for at blive indlagt, indlægges, men de, der kan behandles hjemme, skal vi beholde hjemme. Vi vil gerne undgå de komplikationer, en indlæggelse kan føre med sig, siger hun. Uddannelsens af hjemmesygeplejerske evalueres løbende af Aalborg Kommune.",Klaus Videbæk,Nordjylland,2016-01-19T08:55:00+00:00,https://www.dr.dk/nyheder/regionale/nordjylland/sygeplejersker-skal-snakke-samme-sprog-som-laeger,DR
"Politianmeldt DF'er går af som lokalformand efter ""uacceptable udtalelser""","Jens Hald (DF), der sammenlignede venligboerne med tyskerpiger, er blevet enig med partitoppen om at forlade posten som lokalformand i Nyborg.",,"Lokalformanden for Dansk Folkeparti i Nyborg hedder ikke længere Jens Hald. Det er konsekvensen af nogle ""helt uacceptable"" udtalelser på Facebook, en efterfølgende politianmeldelse og en skriftlig advarsel, der ikke blev overholdt. Det fortæller partisekretær Poul Lindholm Nielsen til Ritzau. - Vi har aftalt, at han med omgående virkning trækker sig som formand for Dansk Folkeparti i Nyborg Kommune. Han har ikke overholdt aftalen om at beklage sine udtalelser og så ikke udtale sig yderligere. Partisekretæren understreger, at Jens Hald ikke er smidt ud af partiet. - Han fortsætter som menigt medlem. Om han vælger at melde sig ud, ved jeg ikke. Som menigt medlem skal man jo også opføre sig ordentligt på Facebook, siger Poul Lindholm Nielsen. Jens Hald kritiserede i en statusopdatering på Facebook 5. januar de såkaldte venligboere, der på frivillig basis hjælper flygtninge, der kommer til Danmark. - Disse venligboere udfører landsskadelig virksomhed på samme måde som de danskere, der under den tyske besættelse bød tyskerne velkommen. - Den dag det går op for den danske befolkning, at den er helt gal, skal vi klippe disse venligboere helt skaldede, som tyskerpigerne blev i sin tid, skrev Jens Hald på Facebook. Og det er ifølge partisekretær Poul Lindholm Nielsen ""helt uacceptabelt"" og ""langt over stregen"". /ritzau/  https://www.facebook.com/DRNyheder/posts/1097986050251918",,Politik,2016-01-10T13:21:00+00:00,https://www.dr.dk/nyheder/politik/politianmeldt-dfer-gaar-af-som-lokalformand-efter-uacceptable-udtalelser,DR
Løkke til Thorning: Velfortjent. Tak for kampen,Flere af folketingets politikere ønsker Helle Thorning-Schmidt tillykke med hendes nye job. ,,"Onsdag aften stod det klart, at den tidligere statsminister Helle Thorning-Schmidt (S) forlader dansk politik til fordel for jobbet som direktør for den internationale afdeling af Red Barnet - Save the Children International. Syv måneder nåede hun at sidde i Folketinget som menigt folketingsmedlem, efter hun overlod nøglerne til Statsministeriet i hænderne på Venstre og Lars Løkke Rasmussen. Nyheden om Helle Thorning-Schmidts nye job er også nået til Folketingets politikere, hvor flere allerede har lykønsket den tidligere statsminister med sit nye job på Twitter.  https://twitter.com/larsloekke/status/687367824281612292  Venstres nuværende statsminister, Lars Løkke Rasmussen, siger tak for kampen, og roser hende for sin store indsats for Danmark. Han skriver endvidere, at det er velfortjent med den flotte post.  https://twitter.com/uffeelbaek/status/687352539768078336  Alternativets politiske leder, Uffe Elbæk, roser Helle Thorning-Schmidt, og han mener i den grad, at det nye job er fortjent.  https://twitter.com/mfMorten/status/687342887906996226  Også den tidligere socialdemokratiske justitsminister, Morten Bødskov, lykønsker Helle Thorning-Schmidt. Han skriver, at hun som partiformand leverede det, hun skulle: En statsministerpost og at Socialdemokraterne forblev Danmarks største parti.  https://twitter.com/jonasdahl/status/687339898978873344  Jonas Dahl fra SF, der var skatteminister i seks uger under S-R-SF-regeringen, ønsker Helle Thorning-Schmidt held og lykke fremover.  https://twitter.com/Heunicke/status/687333468150362113  Den tidligere transportminister Magnus Heunicke skriver, at Helle Thorning-Schmidt ringede to gange og ændrede hans liv. Han skriver også, at det har været en ære at arbejde sammen med hende. Anderledes tilbageholden var den tidligere formand for Dansk Folkeparti og nuværende formand for Folketinget Pia Kjærsgaard her til aften. Hun mente, det ville være forkert at sige, at hun kom til at savne Thorning i dansk politik. Men spørgsmålet er om Thorning kommer til at savne Pia Kjærsgaard og resten af Folketinget? Her til aften lød svaret på det spørgsmål sådan her: - Jeg kommer til at savne min egen kreds, en dejlig kreds på Østerbro. Jeg kommer til at savne folketingsgruppen og de gode kolleger, jeg har der. Og jeg kommer til at savne Folketinget. Det er et fantastisk sted at være. Jeg har haft nogle utrolig gode år derinde, så det er da også lidt vemodigt at sige farvel til mere end 20 år i og omkring politik.",Morten Bjerregaard,Politik,2016-01-13T21:20:00+00:00,https://www.dr.dk/nyheder/politik/loekke-til-thorning-velfortjent-tak-kampen,DR
"Ih, hvor det blæser for tiden",I dag kan der komme vindstød af stormstyrke ved Vestkysten,Vi mærker lavtrykket i Danmark Og der kommer flere lavtryk,"I disse dage er der stor temperaturforskel mellem den luft, der ligger nede over Mellemeuropa, Biscayen og videre vestpå ud over Atlanten og så den luft, der ligger omkring Island og havet over mod Grønland. Det betyder, at der kan dannes kraftige lavtryk i et bælte tværs over Nordatlanten og op over Norskehavet. I øjeblikket ligger der et meget dybt lavtryk lige øst for Færøerne. Trykket i lavtrykkets center er nede under 950 hPa og der blæser storm rundt om lavtrykket med vindstød op til orkanstyrke. Her hos os mærker vi også det kraftige lavtryk og der er varslet vindstød af stormstyrke ved Jyllands vestkyst i dag. Men det er først og fremmest nordmændene, der får den kraftige vind at føle. Fra Bergen og meget langt op ad den norske vestkyst kommer der fuld storm med risiko for vindstød af orkanstyrke. Den generelle vejrsituation ændres ikke væsentligt i den kommende femdøgnsperiode. Vi kan derfor se frem til en ret blæsende periode med temperaturer over det normale for årstiden da vinden hovedsageligt kommer fra vestlige og sydvestlige retninger.",Mikael Jarnvig,Vejret,2016-01-29T08:29:00+00:00,https://www.dr.dk/nyheder/vejret/ih-hvor-det-blaeser-tiden,DR
DF vil skærpe straffelov efter optøjer på Slagelse Sygehus,Optøjer på Slagelse Sygehus får justitsministeren til at kalde på en skærpelse. Dansk Folkeparti er enig.,,"Det kalder på en skærpelse af straffeloven, at en gruppe på 25-30 personer indtog Slagelse Sygehus onsdag aften og udviste en truende adfærd overfor personalet samt smadrede en rude på en politibil. Det siger Dansk Folkeparti, efter at politifolk trak stavene og slog på flere af de tilstedeværende, hvilket fik dem til at fordufte. - Det skal der gribes ind overfor. Jeg forstår, at regeringen vil fremsætte forslag om at skærpe straffen. Det er jeg godt tilfreds med, men jeg vil se forslaget, inden jeg roser det alt for meget, siger retsordfører Peter Kofod Poulsen (DF). Tre personer er blevet sigtet efter episoden. De to er sigtet for grov forstyrrelse af den offentlige orden, mens den tredje er sigtet for vold eller trusler mod en offentlig ansat. Enkelte fra gruppen vendte i øvrigt senere tilbage til sygehuset for at få behandlet deres skader. Peter Kofod Poulsen reagerer på justitsminister Søren Pinds (V) udmelding på Twitter, hvor ministeren kræver skærpede straffe oven på episoden i Slagelse. - Vi kommer til at skærpe straffen for den form for trusler og pøbeladfærd. Jeg vil simpelthen ikke finde mig i det, skrev justitsministeren onsdag aften med henvisning til sagen. /ritzau/",,Politik,2016-01-07T07:51:00+00:00,https://www.dr.dk/nyheder/politik/df-vil-skaerpe-straffelov-efter-optoejer-paa-slagelse-sygehus,DR
GRAFIK Sådan vil politikernes løn blive ramt af anbefalingerne,"Det er folketingsmedlemmerne og borgmestrene i landets største kommuner, der vil få mest ud af Vederlagskommissionens anbefalinger.",,"Alle landets 320 fuldtidspolitikere bør få mere i løn for det arbejde, de laver. Til gengæld er deres nuværende pensionsordninger for lukrative, og derfor skal de samtidig have mindre i pension. Det er hovedmeldingen fra Vederlagskommissionen, som i dag fremlagde sine længe ventede anbefalinger. Trods vederlagsstigningen står landets ministre, regionsrådsformænd og borgmestre i kommuner, hvor der bor færre end 80.000 personer, til at miste penge, hvis kommissionens forslag bliver ført ud i livet. Det skyldes blandt andet, at deres pensionsordninger bliver ændret, og nogle tillæg forsvinder. Til gengæld vil folketingsmedlemmerne, overborgmesteren i København samt borgmestrene i landets største kommuner få en økonomisk gevinst, hvis Vederlagskommissionens anbefalinger bliver vedtaget på Christiansborg. Hvor den nuværende vederlagsordning koster 395 millioner kroner om året, vil Vederlagskommissionens forslag koste statskassen 394 millioner kroner årligt, hvis de bliver fuldt indfaset.",Per Bang Thomsen,Politik,2016-01-18T16:29:00+00:00,https://www.dr.dk/nyheder/politik/grafik-saadan-vil-politikernes-loen-blive-ramt-af-anbefalingerne,DR
Californisk gasudslip stoppet efter 16 uger,"Udslippet, som først blev opdaget i oktober sidste år, forventes at koste californisk gasselskab milliarder af kroner.",,"Efter 16 ugers ukontrolleret udslip af metangas i det sydlige Californien, er der nu endelig sat en prop i hullet. Det oplyser Southern California Gas Company, SoCalGas, ifølge nyhedsbureauet AP. - Vi har fået kontrol over brønden i dag, siger Jimmie Cho, vicedirektør i det amerikanske gas-selskab om lækagen, som først blev opdaget i slutningen af oktober sidste år. Hullet mangler stadig at blive permanent forseglet med cement og efterfølgende inspiceret af de statslige myndigheder. Tusindvis af indbyggere i området omkring lækagen blev evakueret, kort efter den californiske guvernør, Jerry Brown, i januar erklærede undtagelsestilstand på grund af gasudslippet. 1.700 familier er indtil videre vendt hjem igen, skriver AP. Det forventes, at lækken kommer til at koste SoCalGas mellem 250 til 300 millioner dollar - altså op mod 1,9 milliarder kroner, alene for lukningen af hullet. Oveni kan der forventes at komme udgifter til de mere end 65 søgsmål, som er blevet anlagt mod selskabet, plus de bøder og udgifter, som myndighederne forventes at pålægge selskabet for den omfattende forurening. Gasselskabet vurderede i første omgang, at det ville tage helt til marts måned at stoppe udslippet, da der skulle bores omkring 2,5 kilometer ned i jorden for at kunne lave en ny boring, der kunne aflede gassen.",Maya Nissen,Udland,2016-02-12T10:38:00+00:00,https://www.dr.dk/nyheder/udland/californisk-gasudslip-stoppet-efter-16-uger,DR
'Rebellen fra Langeland' træder tilbage som daglig leder: Vil stadig hjælpe de svageste borgere,,,,Astrid Randrup,,2016-01-18 00:00:00,https://www.dr.dk/nyheder/rebellen-fra-langeland-fyret-som-daglig-leder-vil-stadig-hjaelpe-de-svageste-borgere?focusId=4101734,DR
Supersygehuse får ejendomsmarkedets temperatur til at stige,Mange nye arbejdspladser til læger og sygeplejersker får huspriser til at gå op.,,"Nye supersygehuse får huspriserne i området til at stige markant. Det viser erfaringerne fra Det Nye Universitetshospital i Skejby ved Aarhus. Købestærke læger, sygeplejersker og andet sundhedspersonale vil nemlig gerne bo tæt på deres nye arbejdsplads. Det oplever ejendomsmægler Jakob Brandstrup fra ESTATE i Aarhus. - Vi mærker en helt klar større efterspørgsel i vores område, siger han. Det er især Lystrup, Elev og Lisbjerg i oplandet til sygehuset i det nordlige Aarhus, at den øgede efterspørgsel mærkes. - For lægernes vedkommende er det muligt at have tilkaldevagt og bo i for eksempel Lystrup. Sammenholdt med at letbanen er på vej, har det givet priserne et skub. Og det er de gode boliger - ofte villaer i fire-fem millioner kroners klassen - der er mest rift om. - Vi oplever mange lægepar, der har en stærk økonomi til at købe hus. De er kvalitetsbevidste og søger et nyt hus, som er velfungerende for en børnefamilie, siger Jakob Brandstrup. Det er specielt det sidste års tid, huspriserne i området omkring supersygehuset i Skejby har været på himmelflugt. Kort om supersygehuse",Flemming Nielsen,Østjylland,2016-01-15T07:52:00+00:00,https://www.dr.dk/nyheder/regionale/oestjylland/supersygehuse-faar-ejendomsmarkedets-temperatur-til-stige,DR
Behandlingscentre: Sammenlign ikke 2016-tjald med hippie-hash,"1970'ernes hash kan slet ikke sidestilles med nutidens hash, mener både behandlingscentre og politiet.  ",,"Tjald, bønne, græs og fjolletobak. Hash er langt fra et nyt rusmiddel. Og dog. For den nutidens hash kan slet ikke sammenlignes med den, som folk røg i 1970’erne. Sådan lyder det fra både politi og behandlingscentre, efter at DR Fyn i dag har fortalt, hvordan hashhandlen er rykket ind på flere ungdomsuddannelser. I dag er hashen blevet meget stærkere, fortæller Kim Dyhr Laursen fra Civilpatruljen i Fyns Politi. - Det såkaldte THC-indhold i hash var før på 1 til 2 procent. Det er nu omkring 16 til 18 procent, så der er en væsentlig forskel. Det er meget stærkere, siger han. Det er blandt andet Tietgen Handelsgymnasium i Odense, der har store problemer med køb og salg af hash. Det er bekymrende, mener Torben Vangsted, der er faglig leder på behandlingscenter i Odense. - Indholdet af de aktive stoffer i hashen er steget voldsomt. Derfor kan man blive kronisk påvirket ved at ryge hash flere gange. Det kan gå ud over indlæring, evnen til at være social eller korttidshukommelsen, siger han. Årsagen til den stærkere hash er ifølge behandlingsstederne simpel. Jo stærkere hash, jo flere kunder. Torben Vangsted har derfor en bøn. - Mange forældre har selv røget hash i 1970’erne og kan tænke, hvor skidt kan det være? Men lad være med at sammenligne stofferne, for det er simpelthen umuligt, siger han.",Ida-Sofie Sellerup,Fyn,2016-01-25T16:13:00+00:00,https://www.dr.dk/nyheder/regionale/fyn/behandlingscentre-sammenlign-ikke-2016-tjald-med-hippie-hash,DR
S og DF kræver handling fra regeringen efter flygtningenotat,"Et notat fra KL, der beskriver presset i kommunerne, bør få regeringen på banen. Det mener S og DF.
",,"Regeringen skal åbne op for statskassen og hjælpe kommunerne, så de ikke bukker under for flygtningepresset. Sådan lyder det fra Socialdemokraterne og Dansk Folkeparti efter et internt notat fra Kommunernes Landsforening (KL) - ifølge Politiken - har vist, at kommunerne akut mangler flere tilbud for at servicere borgerne og de 17.000 flygtninge, som kommunerne modtager i år. Det får Socialdemokraternes politiske ordfører, Nicolai Wammen, til at efterlyse handling fra regeringen. - Meldingen viser sort på hvidt, at det er en kæmpe udfordring, man står med ude i kommunerne i forhold til at håndtere flygtningesituationen, siger han til DR København. Samme melding lyder fra Dansk Folkepartis udlændingeordfører, Martin Henriksen, der vil lægge pres på regeringen. - Budskabet fra KL understøtter den politik, vi har i Dansk Folkeparti. Vi vil gentage vores synspunkter over for regeringen, siger han til Ritzau. Ifølge notatet vil kommunerne i 2016 og frem få brug for 1200 pædagoger, 300 modtageklasser og 80 daginstitutioner. For at lette det økonomiske pres på kommunerne foreslår Nicolai Wammen, at regeringen opretter statsdrevne flygtningelandsbyer. - Socialdemokratiet har længe foreslået, at man indfører flygtningelandsbyer. De kan tage noget af presset fra kommunernes skuldre, siger Nikolai Wammen, der får opbakning fra Dansk Folkeparti. - Dansk Folkepartis politik går ud på, at flygtninge skal blive på statslige enheder og vende tilbage til deres hjem, når de kan, siger Martin Henriksen til Ritzau.",Peter Bye Andersen,København,2016-01-11T08:28:00+00:00,https://www.dr.dk/nyheder/regionale/hovedstadsomraadet/s-og-df-kraever-handling-fra-regeringen-efter-flygtningenotat,DR
Anmeldelser af voldtægter stiger voldsomt,Antallet af anmeldte voldtægter er tæt på fordoblet i Region Hovedstaden.,,"Langt flere henvendte sig til politiet med en voldtægtsanmeldelse i slutningen af 2015 end tidligere. Ifølge tal fra Danmarks Statistik blev der anmeldt 53 voldtægter i Region Hovedstaden i sidste kvartal af 2015. Det er næsten dobbelt så mange som et normalt kvartal, hvor der typisk bliver anmeldt 25-30 voldtægter. Stigningen betyder dog ikke, at der er sket flere voldtægter. Det dækker snarere over, at flere ofre er begyndt at anmelde overgrebene, siger analytiker i Det Kriminalpræventive Råd, Jon Lund Elbek. - Det kan dække over, at der er en øget anmeldelsestilbøjelighed. Det vil sige, at flere anmelder, at de er udsat for voldtægt eller overgreb, siger han. Ifølge Det Kriminalpræventive Råd har flere oplysningskampagner og øget mediebevågenhed fået ofrene til at henvende sig. Samtidig har politiet ændret praksis for voldtægtsanmeldelser, siger vicepolitiinspektør i Københavns Politi, Jens Møller. - Vi har fokus på anmeldelser af voldtægtssager, og vi har generelt opfordret vores efterforskere til at tage henvendelser om voldtægter seriøst. Det har været med til, at tallene er steget i en periode, siger han. Justitsminister Søren Pind (V) lancerede i går en voldtægtspakke med særligt fokus på ofrene for voldtægt.",Sisse Sejr-Nørgaard,København,2016-01-28T07:09:00+00:00,https://www.dr.dk/nyheder/regionale/hovedstadsomraadet/anmeldelser-af-voldtaegter-stiger-voldsomt,DR
DIN MENING Skal vi have lov til at udstille formodede tyve på Facebook?,"Dansk Folkeparti vil give danskere lov til at dele billeder og videoer af mulige kriminelle, som hverken er sigtet eller tiltalt.
",,"Hvis du fanger en person på dit overvågningskamera, der er i gang med at stjæle din fladskærm eller varer fra din butik, skal du så have lov til at lægge billedet eller videoen på din egen hjemmeside eller Facebook-væg? Også selvom den formodede gerningsmand er mindreårig og hverken er sigtet eller tiltalt for forbrydelsen – og selvom politiet stadigvæk er i gang med at efterforske sagen? Ja, mener Dansk Folkeparti, der vil have ændret lovgivningen på området. I dag er det nemlig ulovligt at offentliggøre overvågningsbilleder på ens hjemmeside eller sociale medier, og det er et problem, mener partiets retsordfører, Peter Kofod Poulsen. - Alt for ofte ser vi desværre, at de her sager om indbrud ikke opklares. Der håber vi, at det her initiativ kan fremme opklaringen og forhåbentlig betyde, at man får fundet tyveknægtene, siger han til DR Nyheder. Ifølge Dansk Folkepartis forslag skal man dog først have anmeldt sagen til politiet, før man må offentliggøre billederne. Men både Venstre og Socialdemokraterne afviser forslaget. Men hvad siger du?",Per Bang Thomsen,Politik,2016-01-21T07:09:00+00:00,https://www.dr.dk/nyheder/politik/din-mening-skal-vi-have-lov-til-udstille-formodede-tyve-paa-facebook,DR
Dansk wikipedianer: Vi er blevet et alment opslagsværk,"Den danske del af Wikipedia har fået så mange artikler, at opslagsværket er blevet dækkende, mener dansk administrator.",Udfordres af hærværk,"213.429 forskellige artikler der dækker alt fra statsministre til IC4-tog. Den danske forgrening af Wikipedia har ligesom sit engelsksprogede modersite haft gigantisk vokseværk, siden projektet blev startet for 15 år siden. Den danske side må dog nøjes med at fejre 14 års fødselsdag om to uger. Først den 1. februar 2001 blev det muligt at læse encyklopædi-artikler på dansk. I dag er der 30 administratorer til at holde øje med den danske version af Wikipedia. Formanden for Wikimedia Danmark, Ole Palnatoke Andersen, har været med siden 2004. Han mener efterhånden, at opslagsværket er så fyldestgørende, at man kan betegne det som ”alment” og dækkende. - Vi har fået dækket langt flere af de emner, som skal dækkes, for at man kan hævde, at man er et alment opslagsværk. Der er langt mindre nyt at skrive nu. Langt det meste arbejde er i dag at rette det indhold, der allerede er, fortæller Ole Palnatoke Andersen. Han mener, at Wikipedia har bevist sig selv i situationer, som for eksempel, når der opstår dødsfald blandt kendte. Der går uhyggelig kort tid fra kendte folk dør, til det er opdateret, siger han. Men eftersom Wikipedia er åbent for alle, bliver artiklerne fra tid til anden redigeret af brugere, der skriver falske oplysninger. På wikipediansk kaldes det for hærværk. - Selvfølgelig har der været en del omkring politikere, når der har været sager, fortæller Ole Palnatoke. Selvom det gør opslagsværket sårbart, så er alternativet, at ændringerne først skal godkendes. I stedet skriver brugerne kilder på til de oplysninger, de redigerer ind, og så ”kan man tage vurderingen derfra”, siger han. Siden 2002 har han bidraget til den engelsksprogede version af Wikipedia. I 2004 begyndte han også at skrive på den danske.",Nicolas Stig nielsen,,2016-01-15T18:00:00+00:00,https://www.dr.dk/nyheder/viden/tech/dansk-wikipedianer-vi-er-blevet-et-alment-opslagsvaerk,DR
,,,,,,,https://www.dr.dk/nyheder/tema/psykiatersagen,DR
50 skoler har søgt om forebyggelsespakke mod vold og trusler ,"Skoler på tværs af landet har søgt og fået en forebyggelsespakke, der skal gøre lærerne bedre til at tackle voldelige og truende elever. ",Lærere skal føle sig kompetente Hou Skole fik påbud på grund af vold Flere skoler har brug for hjælp,"Før jul kunne skoler søge om forebyggelsespakken ’ en skole uden vold og trusler’. Det er en pakke, hvor skoler får en pose penge og en drejebog, som de skal følge. Her skal personalet blandt andet lære, hvordan de skal håndtere voldsepisoder på jobbet. I alt har 50 skoler landet over søgt og fået penge til forebyggelsespakken. Det viser en frisk opgørelse, som DR har fået af Styrelsen for Arbejdsmarked og Rekruttering, der hører til under Beskæftigelsesministeriet. En af de skoler, der har søgt er Hou Skole ved Hals. Den nordjyske folkeskole er blevet bevilliget 88.000 kroner, og de kommende ni måneder skal skolens ledelse, lærere og skolepædagoger sammen med en konsulent arbejde med at arbejdsmiljøet mere trygt. Skoleleder Anna Marie Nør, forventer det vil gøre en mærkbar forskel for både ansatte og elever. - Det er afgørende, om man tænker, at ”det her, kan jeg faktisk godt håndtere, fordi jeg ved, hvad det er, jeg skal gøre, og fordi vi har vi drøftet det som kolleger”. Alene den sikkerhed vil gøre, at der er en større chance for, at man klarer situationen på en god måde, siger hun. Sidste år fik Hou Skole et påbud fra Arbejdstilsynet, fordi der var alvorlige eksempler på børn, der slog, sparkede og råbte skældsord efter de ansatte. En medarbejder måtte på et tidspunkt sygemeldes i længere tid på grund af de voldsomme episoder. Nu vil Anna Maria Nør blandt andet bruge de næste ni måneder til at udvikle nogle fælles retningslinjer for, hvordan medarbejderne på skolen skal tackle volden. - Vi skal lære at identificere mulige konflikter, og hvordan man på flere forskellige måder kan forebygge dem med alt lige fra kropssprog til at lære at kende barnets signaler. Og så skal vi lære, hvordan man rent faktisk håndterer en fysisk konfliktsituation, forklarer hun. Det er den tidligere regering, SF og Enhedslisten, der sidste år afsatte penge til voldsforebyggelsesforløb målrettet lærerne. SFs undervisningsordfører, Jacob Mark er dog overbevist om, at de 50 skoler, der har søgt om pakkerne i år, blot er toppen af isbjerget. - Det tal vidner om, at puljen måske ikke er kommet bredt nok ud. For jeg tror, der er mange flere skoler, der kunne have god nytte af det her, siger han. Det var både almindelige folkeskoler, ungdoms- og efterskoler samt specialskoler for handicappede, der kunne få forebyggelsespakken. Ifølge Styrelsen for Arbejdsmarked og Rekruttering er der blevet uddelt forebyggelsespakker til skolerne for cirka 9,6 millioner kroner. Forebyggelsespakkerne optræder dog ikke på finansloven for 2016, og det er derfor usikkert, om flere skoler i fremtiden kan få samme støtte til at forebygge vold.",Rikke Mathiassen,Indland,2016-01-19T20:15:00+00:00,https://www.dr.dk/nyheder/indland/50-skoler-har-soegt-om-forebyggelsespakke-mod-vold-og-trusler,DR
Se Bulbjerg fuglefjeld fra oven,DRONEVIDEO Flyv med på tur ud over Bulbjergmassivet ved Jammerbugten.,,,Martin Kunzendorf,,2016-01-03T10:02:00+00:00,https://www.dr.dk/nyheder/viden/naturvidenskab/se-bulbjerg-fuglefjeld-fra-oven,DR
Sygeplejersker hængt ud på nettet ved en fejl,"Dansk Sygeplejeråd mener hverken, det hjælper patienter eller sundhedspersonale at blive hængt ud på nettet. ",Hjælper ikke at blive hængt ud,"Tre sygeplejersker er blevet hængt ud på klagemyndighedernes hjemmesider sundhed.dk og patientombuddet.dk. for en fejl, de ikke havde begået. Det skriver fagbladet Sygeplejersken. Den nyuddannede sygeplejerske Maja Tarp fra Herlev Hospital var en af dem, der blev hængt ud på nettet. Da en patient på en anden afdeling fik hjertestop efter en ellers vellykket operation, løb Maja Tarp hen for at hjælpe sine kolleger, som hun skal. Patienten overlevede ikke, og de pårørende klagede over behandlingen. Alligevel ender hun - sammen med to andre sygeplejersker - efter 4 års sagsbehandling med at få kritik, selvom Sundhedsvæsenets Disciplinærudvalg ikke udsætter noget på hjertestopbehandlingen, og deres navne ender på hjemmesiderne sundhed.dk og patientombuddet.dk. - Det er utroligt hårdt at have sådan en sag hængende over hovedet - især når man som helt nyuddannet skal finde sin identitet som sygeplejerske, siger Maja Tarp til DR Nyheder. Hvis en patientklage ender med kritik fra Sundhedsvæsenets Disciplinærnævn, kommer sundhedspersonalets navne på de føromtalte hjemmesider. Ordningen skulle skabe mere åbenhed i sundhedssektoren, men siden den blev indført i 2006, er den blevet stærkt kritiseret af sundhedsfaglige organisationer og eksperter. Hos Dansk Sygeplejeråd mener man ikke, at sundhedspersonalet får noget ud af at blive hængt ud på nettet. - Dem, der har begået fejl, bliver ikke bedre af at blive hængt ud på listen. I stedet burde man sørge for at få skabt rammen for, hvordan man undgår, at det sker igen, siger Grete Christensen, formand for Dansk Sygeplejeråd",Morten Bjerregaard,Indland,2016-02-26T07:36:00+00:00,https://www.dr.dk/nyheder/indland/sygeplejersker-haengt-ud-paa-nettet-ved-en-fejl,DR
Aftale skal fjerne patienter fra sygehusgange,Flere læger og flere sygeplejersker skal få overbelægningen på sygehusene ned.,,"Regeringen har sammen med blå blok indgået en aftale, som fordeler 415 millioner kroner for at nedbringe overbelægningen på de medicinske afdelinger. Ifølge sundhedsminister Sophie Løhde skal pengene sikre flere varme hænder på de medicinske afdelinger. 250 millioner kroner skal bruges til mere personale og udvidet åbningstid, og desuden skal der sikres et bedre flow på hospitalerne. Det skal blandt andet ske ved at ansætte nogle koordinatorer, som har overblik over belægningen på hospitalerne. Der skal også afsættes penge til at skaffe et bedre overblik, det kan være elektroniske oversigtstavler, og så skal afdelinger med ledige senge hjælpe afdelinger med overbelægning. Desuden skal indlæggelse af ældre med influenza bringes ned, og det skal ske ved at sikre direkte adgang til vaccine i tilfælde af en influenzapandemi. - Overbelægning er dybt uværdig for de svageste patienter, siger hun. Hun fastslår, at dagens aftale kun er første skridt på vejen til at nedbringe overbelægningen. I alt er der afsat 1,2 milliarder kroner over tre år, og forligsparterne skal i foråret forhandle videre om anden del af pakken. /ritzau/",,Politik,2016-02-02T09:35:00+00:00,https://www.dr.dk/nyheder/politik/aftale-skal-fjerne-patienter-fra-sygehusgange,DR
Hjemløse med psykiske problemer får hjælp på gaden,Et team af opsøgende sygeplejersker har fået 271 københavnske hjemløse med psykiske problemer i behandling.,Positive herberg,"Når man ikke har et sted at sove og mangler penge til mad, kan det være svært at søge hjælp til sine psykiske problemer. Men på tre år har et team af 9 opsøgende sygeplejersker og en psykiater hjulpet 271 københavnske hjemløse med psykiske problemer i behandling, viser en orientering fra Gadeplansteamet. Og det er nødvendigt med opsøgende arbejde, hvis de psykisk sårbare hjemløse skal have hjælp, siger Rikke Knudsen, afdelingssygeplejerske hos Gadeplansteamet: - Et problem er, at nogen af borgerne fører så ustabilt et liv, at de simpelthen ikke er i stand til at møde op. Der har vi en fordel, fordi vores sygeplejerske opholder sig på herbergerne. Et af de steder sygeplejerskerne og psykiateren opsøger psykisk sårbare hjemløse er på Kirkens Korshærs herberg på Nørrebro. Her er forstander Britta Lindqvist begejstret for indsatsen: - Det har gjort en verden til forskel, hvis man sammenligner med tidligere, hvor psykiatrien var noget som mange havde rigtigt dårlige oplevelser med. Mange havde aldrig kontakt med den eller flygtede ligefrem, siger hun til P4 København. Gadeplansteamet blev etableret som et samarbejde mellem Region Hovedstaden og Københavns Kommune tilbage i 2013. Indtil videre er projektet sikret penge året ud.",Ida Nathan,København,2016-02-20T05:00:00+00:00,https://www.dr.dk/nyheder/regionale/hovedstadsomraadet/hjemloese-med-psykiske-problemer-faar-hjaelp-paa-gaden,DR
Frankrig advarer om flere store angreb i Europa,"Der vil med sikkerhed komme flere store angreb i Europa, advarer den franske premierminister.
",Store angreb mod Frankrig i 2015,"De europæiske lande kan godt forberede sig på, at militante grupper vil gennemføre flere store angreb, lyder det advarende fra Manuel Valls, der er Frankrigs premierminister. - Vi er - det mærker vi alle - trådt ind i en ny æra, der er karakteriseret ved en varig tilstedeværelse af hyperterrorisme, siger Valls på den årlige sikkerhedskonference i München. - Vi må være fuldt bevidste om truslen og reagere med stor styrke og stort klarsyn. Der kommer angreb. Storstilede angreb. Det er sikkert. Hyper-terrorisme er kommet for at blive, mener premierministeren fra Paris. Frankrig blev i fjor ramt af to store terrorangreb. Første gang i januar 2015, da satiremagasinet Charlie Hebdo og et jødisk supermarked blev ramt. 16 mennesker blev dræbt af tre terrorister, der desuden dræbte en kvindelig betjent i Paris-forstaden Montrouge. I november blev 130 mennesker dræbt, da en gruppe jihadister fra Islamisk Stat (SI) sprængte selvmordsbomber og åbnede ild flere steder i den franske hovedstad. /ritzau/AFP",,Udland,2016-02-13T08:47:00+00:00,https://www.dr.dk/nyheder/udland/frankrig-advarer-om-flere-store-angreb-i-europa,DR
Supersygehuse: Sporing af personale kan blive fremtiden,Et system fra hospitalsenheden i Skejby kan blive udbredt på de nye supersygehuse. Ikke alle er begejstrede.,,"Det er en god idé, at medarbejderne på et sygehus kan spore hinanden med en chip. Det mener programleder på Det Nye Universitetshospital i Skejby Johnny Olsson. En opgørelse viser, at medarbejderne på landets sygehuse i øjeblikket bruger 12 minutter per vagt på at lede efter kollegaer eller udstyr. Det kan afhjælpes af en chip, så læger, sygeplejersker og andre medarbejdere kan spore hinanden, mener han. - Personalet har tit gang i mange ting på én gang, så ved at vide, hvor kollegerne er, kan man bedre få et overblik over, hvor der sker noget og hvor de er, hvis man har brug for hjælp. Ifølge Ugebrevet A4 overvejer de nye supersygehuse, der er på vej, at indføre chips. På hospitalsenheden i Skejby benytter man sig allerede af teknologien. Her har servicemedarbejderne i halvandet år været udstyret med en chip. Sporing af medarbejderne er dog ikke nødvendigvis en god ting, mener formanden for overlægeforeningen Anja Mitchell, der til Ugebrevet A4 siger, at det kan opfattes som mistillid fra ledelsen. Men det er der ikke tale om, siger Johnny Olsen. Han fortæller, at der er lavet spilleregler for, hvordan sporingen må bruges af ledelse og kolleger. - Vi har ikke mulighed for at følge personale ud på toilettet eller se, hvor de har været i løbet af dagen. Det er kun en mulighed for at se en ”nu og her”-situation.  https://www.facebook.com/drp4ostj/posts/761251533976628",Thomas Schmidt Nørgaard,Østjylland,2016-02-08T07:56:00+00:00,https://www.dr.dk/nyheder/regionale/oestjylland/supersygehuse-sporing-af-personale-kan-blive-fremtiden,DR
Området er udvidet: Meteorit-stump fundet i Vanløse,"Det er det fjerde fund af magnetiske sten, som forskere nu skal undersøge.",,"Hundredvis af danskere har været på skattejagt de seneste par dage, og mange har fundet noget, der kunne ligne rester fra den meteorit, som lørdag aften slog ned ned i over Danmark. Det fortæller lektor Henning Haack fra Statens Naturhistoriske Museum. - Jeg har fået hundredvis af henvendelser fra folk, der ringer og mange er gode til at sende billeder ind, siger han. Men i dag blev skattekortet udvidet, da Henning Haack modtog et billede af en grålig stump fundet Vanløse, i København. Han vidste med det samme, der var bid. - Billedet efterlader ingen tvivl. Det er en meteorit, siger han, da DR Nyheder fanger ham på telefonen på vej til Vanløse for at se meteoritten. Stykket er det fjerde fund i rækken. Derudover er der fundet meteorit-rester i Herlev, Ejby og Glostrup. Undersøgelser af meteoritterne skal hjælpe forskerne med at finde svar på, hvor længe meteoritten har været undervejs i verdensrummet. Henvendelsen om Vanløse-meteoritten blev modtaget med blandede følelser. - Det gør det sværere at søge. Men stadigvæk er området begrænset. Den er tilsyneladende kommer ned i en meget stejl vinkel, og derfor ligger det inden for et relativt begrænset område, siger han. Han forklarer, at man ofte ser, at hvis meteoritten kommer ned i en flad vinkel, så falder der nogle små stumper af, som bremses hurtigt og falder tidligt, mens de større stykker fortsætter længere. Det kan betyde, at faldområdet kan være op til 80 kilometer langt. - Og så er det altså en helt anden opgave at skulle afsøge, siger han. Statens Naturhistoriske Museum har lavet et kort, der viser, hvor man kan finde meteoritter.",Sabrina Uldbæk Skjødt,Indland,2016-02-09T18:20:00+00:00,https://www.dr.dk/nyheder/indland/omraadet-er-udvidet-meteorit-stump-fundet-i-vanloese,DR
35.000 syrere ankommet til den tyrkiske grænse på 48 timer,Og den lokale guvernør forventer op mod 70.000 flere flygtende syrere.,,"35.000 flygtende syrere er ankommet til grænsen mod Tyrkiet i løbet af de seneste to døgn - og mange flere er på vej. Det siger guvernøren i den tyrkiske grænseby Kilis til Reuters. Dermed er antallet fordoblet inden for de seneste 24 timer. Guvernøren fortalte reportere ved grænseovergangen, at han forventer yderligere 70.000 syrere - hvis de russiske luftangreb og den syriske hærs fremtog fortsætter. Tyrkiet har afvist at åbne netop denne grænseovergang siden foråret. I stedet leverer de mad, tæpper og husly til de mange, der er strandet på den syriske side af grænsen. Men Tyrkiets udenrigsminister forsikrer, at grænserne i princippet er åbne for de mange, der flygter fra de seneste dages bombardementer i Aleppo. - Vi har allerede modtaget 5.000 af dem. Yderligere 50-55.000 er på vej, og vi kan ikke efterlade dem der alene, mens de russiske luftangreb varer ved (...). De angriber skoler, hospitaler og civile, soger Mevlut Cavusoglu til Reuters. I aftes var op mod 20.000 syrere samlet ved den tyrkiske grænse, oplyste FN. Mange af dem er på flugt fra landet største by, Aleppo, som i øjeblikket bliver bombarderet af det syriske Assad-styre med støtte fra Ruslands kampfly. Mange har kurs mod nabolandet Tyrkiet. Derfor er der opstået en prop ved grænsen mellem det nordlige Syrien og Tyrkiet. De voldsomme bombardementer og masseflugten finder sted, mens der er FN-styrede fredsforhandlinger mellem de største aktører.",Mette Stender Pedersen,Udland,2016-02-06T12:38:00+00:00,https://www.dr.dk/nyheder/udland/35000-syrere-ankommet-til-den-tyrkiske-graense-paa-48-timer,DR
Fona overlever i første omgang,"Elektronikkæden Fona får en chance for at redde forretningen, er det netop afgjort i Sø- og Handelsretten.",,"Den kendte elektronikkæde Fona går ikke konkurs. Det er netop blevet afgjort i Sø- og Handelssretten. Ingen kreditorer stemte for konkursen, som dermed blev afværget - i første omgang. Nu får Fona så tid til at finde en plan til at redde forretningen og sælge fra, så man kan overleve. Fonas advokat Ole Borch fortalte da også retten, at man har en plan for at kunne drive forretningen videre, oplyser DR Nyheders reporter i retten, Søren Larsen. Fra rekonstruktør og advokat Pernille Bigaard var forventningen da heller ikke, at Fona ville gå konkurs i dag, for samtaler og udmeldingerne fra kreditorerne har været fin, siden Fona gik i betalingsstandsning for en måned siden. Nu er man så i gang med at finde nye investorer. - Der har været en fin interesse, og vi har to forhandlinger i gang, som vi forventer, der kommer noget positivt ud af. Der er en tro på, at det her kan lykkes, siger Pernille Bigaard. Hun er overbevist om, at Fona fortsætter - ikke mindst fordi man har planer om at skære fra. - Jeg tror, at Fona fortsætter i en eller anden form. Jeg tror, at vi inden for en måneds tid kan melde ud, hvor dan det kommer til at ske. Jeg kan slet ikke forestille mig, at Fona skulle gå konkurs, siger Pernille Bigaard.",Nikoline Vestergaard,Penge,2016-02-25T09:23:00+00:00,https://www.dr.dk/nyheder/penge/fona-overlever-i-foerste-omgang,DR
Rød blok forventer ministerundskyldning for landbrugspakke,En hasteindkaldt forskerhøring og et samråd skal miljø- og fødevareminister Eva Kjer Hansen igennem tirsdag.,,"Hun må undskylde. Både over for Folketinget og befolkningen. Sådan lyder det fra rød blok, inden miljø- og fødevareminister Eva Kjer Hansen (V) tirsdag endnu engang skal forholde sig til regeringens udskældte regnemetode i forbindelse med sin landbrugspakke. - Det er meget alvorligt, når toppen af den danske forskerverden på netop dette felt undsiger ministerens måde at regne på, og når det endda også er forskere, som Venstre selv har bedt om at møde op til høringen, siger Simon Kollerup, fødevare- og landbrugsordfører for Socialdemokraterne til Ritzau. Ida Auken, miljøordfører for De Radikale og tidligere miljøminister, forventer en undskyldning. - Jeg forventer, at ministeren indrømmer, at pakken ikke er god for vores vandmiljø, og at hun siger undskyld til Folketinget og til befolkningen, fordi hun har givet det indtryk, at det var en grøn pakke, hun lagde frem. - Miljøet får det dårligere, og det skal man ikke prøve at sminke på, siger hun til Ritzau. Foruden høringen skal ministeren i samråd hos Miljø- og Fødevareudvalget senere tirsdag. Først efter samrådet vil Socialdemokraterne se på, hvad der politisk skal gøres. - Efterhånden er dette en ren tilståelsessag, hvor ministeren må anerkende, at hun har vildledt Folketinget, og det er selvfølgelig meget alvorligt, siger Kollerup. /ritzau/",,Politik,2016-02-22T11:45:00+00:00,https://www.dr.dk/nyheder/politik/roed-blok-forventer-ministerundskyldning-landbrugspakke,DR
"CHAT Spørg elevernes, forældrenes og lærernes talerør om skolereformen","Hvad er status på den danske folkeskole et år efter reformen? Chat med formænd for lærerne, eleverne og forældrene her.",,"Dokumentaren 'Folkeskolen - Forfra' følger hverdagen i den danske skole det første år efter skolereformen. Men hvordan står det til med skolelivet, hvis man spørger tre af folkeskolens parter? Det kan du finde ud af mellem 21.30 og 22.15, hvor du kan du stille dine spørgsmål - og dele dine egne erfaringer - med:",Lisa Merete Kristensen,Indland,2015-08-18T19:02:00+00:00,https://www.dr.dk/nyheder/indland/chat-spoerg-elevernes-foraeldrenes-og-laerernes-taleroer-om-skolereformen,DR
Løkkegaard ser frem til Bruxelles: Det er en forfremmelse,Morten Løkkegaard (V) glæder sig til at afløse Ulla Tørnæs (V) i Europa-Parlamentet.,,"Tingene ændrer sig hurtigt i politik. I går var Morten Løkkegaard EU-ordfører for Venstre i Folketinget - i dag blev det offentliggjort, at han afløser Ulla Tørnæs og overtager hendes plads i Europa-Parlamentet. Og Morten Løkkegaard skulle ikke bruge lang betænkningstid, før han sagde ja til statsministerens forslag. - Jeg skulle lige spørge min kone og datter, men da de sagde god for det, så bestemte jeg mig efter en kort overvejelse, siger Morten Løkkegaard til DR Nyheder. Nogle vil måske mene, at det er en degradering at flytte fra Christiansborg til Bruxelles, men sådan ser Morten Løkkegaard det ikke. - For mig er det en forfremmelse. Jeg har altid sat Europa-Parlamentet højt, og det har altid været mit førstevalg. Det er et usædvanligt spændende sted at arbejde, og hvis jeg så det som en degradering, ville jeg ikke tage imod jobbet. Morten Løkkegaard har endnu ikke overblik over arbejdsopgaverne, der venter, men han har en forhåbning om at være spidskandidat for Venstre, når der er valg til Europa-Parlamentet i 2019. - Jeg har talt med statsministeren om det. Der skal være et tidsperspektiv i det, man gør, og når man bliver kastet ind i sådan en opgave, så må det også godt give mening på den længere bane, siger han, men fastslår: - Man skal aldrig regne med noget i politik, men man kan håbe på noget, og det gør jeg selvfølgelig.",Morten Bjerregaard,Politik,2016-02-29T19:15:00+00:00,https://www.dr.dk/nyheder/politik/loekkegaard-ser-frem-til-bruxelles-det-er-en-forfremmelse,DR
Kæmpe meteorit smadrede ned i Renés parkeringsplads ,"En meteorit på over et kilogram bankede lørdag aften ned i René Rasmussens parkeringsplads, hvor den blev spredt ud over stort areal.",,"Meteoritten, der lørdag aften oplyste nattehimlen over Sjælland, blev ifølge flere øjenvidner delt i to, inden den faldt ned i et område vest for København lørdag. At meteoritten, der blev fundet søndag, havde en broderpart blev bekræftet mandag, da murermester René Rasmussen gik ud på sin plads bag sin ejendom på Romancevej i Herlev for at hente nogle plader. - Da jeg kommer ned på min plads, som er belagt med betonfliser, ligger der en masse smulder ud overalt, en masse små stykker sten. Jeg gættede på, at det var beton. Men da jeg så den sorte skorpe, tænkte jeg, det nok var den der sten, der var faldet ned, fortæller René Rasmussen. René Rasmussen kontaktede derpå Statens Naturhistoriske Museum, som straks rykkede ud og kiggede på stumperne. - Så vidt, jeg har forstået, har den været 500 gram stor. Men de var spredt på et område på 30-50 kvadratmeter. Den medarbejder, der kom ud, var meget begejstret for fundet. Han sagde, det var meget stort, siger René Rasmussen. Ifølge Naturhistorisk Museum har der været tale om en knytnæve af en sten på over et kilogram, som smadrede ned i René Rasmussens flisesten. Meteoritten efterlod en bule i fliserne på 3-5 centimeter, fortælle René Rasmussen, der har afleveret stenene til staten. - De tog stenene med i nogle poser, og så sagde de tak. Ifølge Henning Haack, som er ansvarlig for statens meteoritsamling er fundet et af de største i danmarkshistorien.",Mathias Sommer,Viden,2016-02-08T15:21:00+00:00,https://www.dr.dk/nyheder/viden/kaempe-meteorit-smadrede-ned-i-renes-parkeringsplads,DR
"Amerikansk opkøb koster DSV 1,5 milliarder","Den danske transportkoncern DSV vokser med køb af amerikansk koncern, men integrationen koster dyrt.",Ansatte i 84 lande,"Sammenlægningen med den amerikanske transportvirksomhed UTI, som danske DSV købte i januar, kommer til at koste 1,5 milliarder kroner i såkaldte integrationsomkostninger. Det oplyser DSV i regnskabet for 2015. DSV har betalt ni milliarder kroner for den amerikanske konkurrent UTi. Nu er der et arbejde, der skal klares, siger administrerende direktør Jens Bjørn Andersen, DSV: - 2015 blev året, hvor vi eksekverede på vores strategi om vækst via opkøb, og i januar 2016 blev købet af UTi Worldwide Inc. endeligt godkendt. - Nu forestår et stort arbejde med at integrere to globale logistikvirksomheder og løfte indtjeningen i UTi, siger Jens Bjørn Andersen i regnskabet. DSV købte i oktober den amerikanske transportvirksomhed UTI for ni milliarder kroner. Det betyder, at det nye DSV nu har omkring 44.000 medarbejdere i 84 lande med 848 kontorer og 339 logistikfaciliteter. Den endelige overtagelse af UTI Worldwide ventes at finde sted i løbet af første kvartal 2016. /ritzau/",,Penge,2016-02-10T07:00:00+00:00,https://www.dr.dk/nyheder/penge/amerikansk-opkoeb-koster-dsv-15-milliarder,DR
Professor: Ny knivlov er ikke enklere,"Lars Bo Langsted mener kun forslaget til en ny knivlov vil gøre det sværere at vurdere, hvornår det er strafbart at bære kniv.",,"Hverken spejdere eller lystfiskere skal længere bekymre sig om at blive sigtet efter knivloven, når de er på vej til eller fra deres fritidsinteresse. Det er en af intentionerne bag forslaget til en ny knivlov, der skal gøre reglerne enklere at håndtere. Det er bare ikke tilfældet, mener professor i strafferet på Aalborg Universitet, Lars Bo Langsted. - Det kan siges meget kort. Det gør den ikke, siger professoren. Som udgangspunkt bliver det nu, uanset knivens længde, forbudt at have en kniv på sig, medmindre man har et såkaldt 'anderkendelsesværdigt formål' som eksempelvis sin spejdergerning eller andet. - Det er der, vi har problemet. Ulempen er, at vi ikke aner, hvornår det er tilfældet. Hvis jeg går med en kniv i lommen for at skrælle et æble og bliver standset på strøget i København, er det så strafbart? Det er der ingen, der kan svare på, siger Lars Bo Langsted. Han foreslår i stedet for, at man lovgiver om knivforbud i bestemte anledninger som til koncerter, ved fodboldkampe eller i nattelivet. I forslagets nuværende form bliver det derimod op til hver enkelt betjente at vurdere, hvad der er op og ned, når ned en person standses med kniv. Retsordfører hos Venstre Preben Bang Henriksen anerkender, at de 'anderkendelsesværdige formål' skal præciseres, men han mener, at lovforslaget som sådan er et stort fremskridt. - I dag har vi en indviklet knivlov. Nu gør vi den meget mere forståelig, fordi det afhænger af omstændigheden, siger han.",Klaus Videbæk,Nordjylland,2016-02-11T16:33:00+00:00,https://www.dr.dk/nyheder/regionale/nordjylland/professor-ny-knivlov-er-ikke-enklere,DR
Lægen Charlotte til brugerne: Jeg brænder for at hjælpe andre mennesker på rette vej,"Efter DR2's udsendelse af Lægen flytter ind, kunne man møde Charlotte på dr.dk",,"Mandag aften kunne man møde læge, Charlotte Bøving på dr.dk, efter Lægen flytter ind blev sendt på DR2. Charlotte fortalte blandt andet, hvad der motiverede hende til at deltage i programmet og gav også brugerne gode råd til kost og motion. Du kan læse spørgsmål og svar fra aftenens chat nedenfor.",Hisar Sindi,,2016-02-15T18:42:00+00:00,https://www.dr.dk/nyheder/live/laegen-charlotte-til-brugerne-jeg-braender-hjaelpe-andre-mennesker-paa-rette-vej,DR
Apple afviser officielt at hacke terrorists iPhone,"I et 65 sider langt dokument sendt til en domstol i Californien, argumenterer Apple for, at retten ikke har loven på sin side, når den tvinger firmaet til at hacke sin egen software.",,"Apple har nu indsendt sin formelle respons til retten i Californien i en sag, hvor firmaet er blevet pålagt at hacke sin egen kryptering, for at hjælpe FBI med at åbne en terrorists iPhone. Helt som ventet afviser Apple blankt at følge dommerens ordre. Det 65 sider lange dokument starter med at gentage, hvad Apple flere gange har sagt offentligt, nemlig at sagen ikke drejer sig om at åbne en enkelt telefon. I stedet mener Apple, at FBI og justitsministeriet gennem domstolene forsøger at tvinge Apple til at udvikle et særligt stykke software - en såkaldt bagdør - der gør det muligt at omgå den kryptering, der nu er standard på flere hundrede millioner iPhones. Apples jurister argumenterer samtidig for, at den lov som dommeren har lagt til grund for at tvinge Apple til at åbne telefonen - All Writs Act fra 1789 - ikke giver lovhjemmel til dette. Efter Apples opfattelse, betyder dommen i praksis, at retten tvinger et privat firma til at bygge et dedikeret stykke software til myndighedernes brug, hvilket der ikke findes noget fortilfælde for. Apples direktør Tim Cook har tidligere sagt, at han er parat til at tage sagen hele vejen til højesteret, da han mener at sagen er principiel. Grundlæggende mener Apple dog slet ikke at det er domstolene, men derimod kongressen, der skal finde en løsning på problematikken, om hvordan man i en digital verden samtidig kan sikre borgernes privatliv og den nationale sikkerhed. Apples chefjurist, Bruce Sewell, skal på tirsdag deltage i en høring i kongressen, som netop omhandler kryptering. Du kan læse hele Apples svar til domstolen nedenfor.",Nicolai Franck,,2016-02-26T08:31:00+00:00,https://www.dr.dk/nyheder/viden/tech/apple-afviser-officielt-hacke-terrorists-iphone,DR
Fattige har mest gæld,"Dem med de laveste indtægter, er ofte også dem, der har mest gæld, viser nye undersøgelser.",,"Danskere med de laveste indkomster er også de meste forgældede. For flere tusinde af dem er gælden højere end en halv million. De viser to nye undersøgelser. Fattig med gæld Næsten hver anden af dem, der har en såkaldt disponibel indkomst under 103.000 kr., skylder mere væk end de ejer. For resten af befolkningen gælder det kun for hver fjerde. Det viser en ny analyse fra Arbejderbevægelsens Erhvervsråd. - Det er simpelthen fordi de ikke har luft i budgettet til uforudsete udgifter. Og så bliver de nødt til at gå ud og låne penge til at købe ting, som mennesker der har en høj indkomst ellers vil have råd til i deres budget, forklarer Jonas Jul, der er analysechef i Arbejderbevægelsens Erhvervsråd Skylder mange penge væk Det er ikke småpenge, der skyldes væk i gruppen med de laveste indkomster. En ny undersøgelse fra SFI - Det Nationale Forskningscenter for Velfærd viser, at næsten en fjerdedel, 23 pct. af de 39.000 danskere, der i undersøgelsen kaldes økonomisk fattige, har en gæld, ud over boliggæld, på over 100.000 kr. Hele 8 procent eller lige over 3.000 af dem har en gæld på mere end en halv million kroner. - Vi kan se, at der er en ganske betydelig del af de økonomisk fattige, som også har gæld, og en del har også gæld af et ret betydeligt omfang. Der kan vi tydeligt se, at dem som har gæld også har flere afsavn. Gælden går ind og klemmer økonomien yderligere og gør, at det bliver endnu sværere at få råd til forskellige materielle fornødenheder og sociale aktiviteter, fortæller Lars Benjaminsen, forsker ved SFI, til Magasinet Penge på DR1. Dyre lån til uforudsete udgifter Ifølge Arbejderbevægelsens Erhvervsråd bliver gælden typisk opbygget, hvis fjernsynet går, bilen skal repareres, eller der skal investeres i IT udstyr til børnenes skolegang. Og det er ofte lån i den dyre ende. - Hvis det sker, så er der nogle, der tager et forbrugslån, og de har simpelthen en højere rente end almindelige banklån ellers har, siger Jonas Jul. Undersøgelsen viser da også, at grupperne med de laveste indkomster bruger, hvad der svarer til 15 procent af deres disponible indkomst alene på renter. For alle andre er det kun 3 procent af indkomsten, der går til renter",Jacob Kildetoft Schultz,Penge,2016-03-02T13:30:00+00:00,https://www.dr.dk/nyheder/penge/fattige-har-mest-gaeld,DR
Foreninger klager til EU: Eva Kjer bryder miljøregler,Fem danske organisationer advarer i et brev til EU-Kommissionen om den omstridte danske landbrugspakke.,,"Mens miljø- og fødevareminister Eva Kjer Hansen (V) selv er til møde i Bruxelles, har EU-Kommissionen modtaget et brev fra fem bekymrede danske organisationer, der mener, at regeringens landbrugspakke bryder EU's miljøregler. - Det er et angreb på den danske natur og miljø, som vi ikke kan sidde overhørig, sige direktør i Danmarks Naturfredningsforening Susanne Herfelt i en pressemeddelelse. Ud over Danmarks Naturfredningsforening er brevet underskrevet af Dansk Ornitologisk Forening, Danmarks Sportsfiskerforbund, Forbrugerrådet Tænk og Det Økologiske Råd. Landbrugspakken, som i næste uge bliver genstand for en høring og et samråd med ministeren, er på kant med det såkaldte nitratdirektiv og vandrammedirektivet, mener de fem organisationer. - Vi vurderer, at regeringens planer klart strider imod EU's regler for miljøbeskyttelse på flere områder, siger Susanne Herfelt. I brevet til EU-Kommissionen skriver organisationerne, at den danske landbrugspakke er på kant med ""flere direktiver"". Organisationerne peger på nitratdirektivet og vandrammedirektivet, som har til formål at beskytte grundvandet og det øvrige vandmiljø mod nitrat fra landbruget. Landbrugspakken lægger op til, at landbruget kan øge mængden af kvælstofgødning, og det vil ifølge organisationerne automatisk øge udvaskningen. Det skal samtidig ses i lyset af, at Danmark er særlig udsat, fordi det meste drikkevand kommer fra grundvandet, lyder det. /ritzau/",,Politik,2016-02-15T11:29:00+00:00,https://www.dr.dk/nyheder/politik/foreninger-klager-til-eu-eva-kjer-bryder-miljoeregler,DR
BILLEDER: Solens flotte entré og exit,Synet af en sol op- og nedgange er svært at blive træt af. DR Vejret har modtaget en del af den slags flotte billeder på det seneste. Se et udpluk af dem her.,,"Dagslængden er tiltaget med omkring to timer, så dagen nu er over 9 timer lang. Med solopgang ved 8-tiden og solnedgang omkring kl. 17 oplever mange i denne tid den lavthængende sol på vej til og fra arbejde. Om der er en sammenhæng er svært at sige, men DR Vejret har modtaget en del flotte billeder af netop solop- og nedgange på det sidste. Herover er et udpluk af de flotte billeder. Se også ""Derfor er solopgangen så rød-lilla""",Anders Taarnborg Bartholdy,Vejret,2016-02-08T17:53:00+00:00,https://www.dr.dk/nyheder/vejret/billeder-solens-flotte-entre-og-exit,DR
Mangel på sygeplejersker fremskyndede akutlukning,"Mange sygeplejersker har valgt at søge andre steder hen, siger regionsformand.",,"Det var de mange opsigelser fra sygeplejersker, der fik Region Sjælland til at lukke for akutte medicinske patienter på Næstved Sygehus. Da rygterne om, at afdelingen skulle lukke begyndte sygeplejerskerne nemlig at søge væk fra Næstved Sygehus, siger regionsformand Jens Stenbæk: - Desværre er vi ramt ind i, at mange af sygeplejerskerne på Næstved sygehus har valgt at søge andre steder hen. Og så har vi været nødt til at fremskynde denne her lukning, siger han. Regionsrådet havde ellers besluttet at flytningen af Næstveds medicinske patienter først skulle ske, når der var ansat tilstrækkeligt med sygeplejersker. Men sygeplejerskeflugten fremskyndede lukningen i Næstved: - Vi har ikke kunnet fortsætte i Næstved. Så derfor kæmper vores ledere og personale med at løse den opgave, som er rigtig svær i øjeblikket, siger han. Vicedirektør Vagn Bach fra Slagelse Sygehus bekræfter at den akutte modtageafdeling i Slagelse i øjeblikket mangler 20 sygeplejersker. Han fortæller, at især i mandags var situationen presset med 108 patienter til 80 pladser på akutafdelingen. Allerede i går lettede presset, siger vicedirektøren. Sagen kort:",Henny Mortensen,Sjælland,2016-04-07T08:27:00+00:00,https://www.dr.dk/nyheder/regionale/sjaelland/mangel-paa-sygeplejersker-fremskyndede-akutlukning,DR
Danske universiteter skal uddanne mexicanere i kampen mod diabetes,Et nyt projekt skal hjælpe sundhedspersonale i Mexico med at diagnosticere og behandle diabetes.,,"Danske universiteter skal i et nyt projekt hjælpe mexicanske læger, sygeplejersker og diætister med at diagnosticere og behandle diabetes. Det har de mexicanske sundhedsmyndigheder, Odense Universitetshospital og Københavns Universitet underskrevet en aftale om. Underskrifterne kommer i anledning af den mexicanske præsident, Enrique Peña Nieto, og hans kones besøg i Danmark. En af de eksperter, der er med i projektet, er professor Henning Beck-Nielsen ved Endokrinologisk Afdeling på Odense Universitetshospital. Han mener, at hjælp til selvhjælp kan være vejen frem for de mange maxicanske diabetikere. - I Danmark gør vi meget ud af at klæde patienterne på, så de kan klare deres egen sygdom. Det tror jeg ikke, de har tradition for i Mexico, hvor man kommer til lægen, får en recept og kommer igen til kontrol. Henning Beck-Nielsen skal som en del af projektet til Mexico for at lave undervisningsseminarer i behandling af diabetes for læger og sygeplejersker. Tanken er derefter, at sundhedspersonalet har fået redskaber til at lære det videre til kolleger og i sidste ende patienter. Ud over seminarerne skal det mexicanske sundhedspersonale også modtage undervisning via online-uddannelsesforløb og deltage i et forskningssamarbejde med de danske eksperter. /ritzau/",,Politik,2016-04-14T11:27:00+00:00,https://www.dr.dk/nyheder/politik/danske-universiteter-skal-uddanne-mexicanere-i-kampen-mod-diabetes,DR
 Børn og unge bliver nedprioriteret: Politiet svigter SSP-arbejdet,"Tidspres får politiet til at nedprioritere kriminalitetsforebyggelse, mener SSP-folk",Ikke kun bøder og løftede pegefingre,"SSP står for Skole, Sociale myndigheder og Politi. Men i stigende grad mangler P'et - politiet -, når de tre instanser forsøger at forebygge kriminalitet blandt børn og unge i skolealderen. Sådan lyder det fra flere SSP-koordinatorer, som DR Nyheder har været i kontakt med. - Vi har kunnet mærke over hele landet, at forebyggelsen er blevet nedprioriteret, siger Jørgen Pedersen, der er formand for SSP-samrådet i Danmark. For det er svært for politiet at nå det kriminalpræventive arbejde, fordi andre opgaver som grænsebevogtning bliver opprioriteret. Det betyder, at betjentene ikke altid deltager i de møder, SSP-udvalgene holder. Arrangementer som forældremøder og skolearrangementer ude på landets folkeskoler bliver også nedprioriteret. - Der kan være en del unge, som vi simpelthen ikke får fat i, og som vi først opdager, når de måske allerede er røget ud i alt muligt, siger Mads Kruse, der er SSP-koordinator i Holbæk. For at undgå, at børn og unge ender i kriminalitet, er det ifølge ham afgørende, at de ikke kun møder politiet, når der er sket ulykker og kriminalitet. For politiet er også rollemodeller, forklarer han. - Hvis det kun er bøder og en løftet pegefinger, så mangler der altså noget, siger han. Hos SSP-kredsene håber man derfor, at det kun er en begrænset periode, at politiet må nedprioritere det forebyggende arbejde. - Vi kan klare det i en periode, hvor vi andre må løbe lidt stærkere. Men hvis det bliver en fast tilstand, bliver det nok svært, og så må vi revurdere vores mål, siger Jørgen Pedersen.",Louise Damløv,Indland,2016-04-25T04:00:00+00:00,https://www.dr.dk/nyheder/indland/boern-og-unge-bliver-nedprioriteret-politiet-svigter-ssp-arbejdet,DR
Patienter og pårørende vil også høres ,"Når sundhedspersonalet tager patienter og pårørende med på råd, giver det en bedre og mere målrettet behandling. Sådan har filosofien været i det danske sundhedsvæsen i årevis, men virkeligheden er helt anderledes. ",Rum for forbedring Kulturændring er nødvendig Handling frem for ord Fakta om undersøgelserne:,"Tiden, hvor sundhedspersonalet suverænt bestemte behandlingsforløb uden at tage hverken patienter eller pårørende med på råd, burde for længst være fortid. I hvert fald er inddragelse et mantra i sundhedsvæsenet, og rundt på landets sygehuse er der talrige initiativer i gang, hvor man for eksempel gennem patient- og pårørenderåd forsøger skabe større inddragelse. Men spørger man brugerne, er det langt fra altid, det lykkes. I undersøgelsen ”Pårørende på Spring” har 400 pårørende til nyligt indlagte svaret analysebureauet Defactum på, i hvor høj grad de følte sig inddraget, da deres kære var indlagt. 46 procent svarer, at de i mindre grad eller slet ikke fik nok information under indlæggelsen, mens 38 procent føler, at personalet i mindre grad eller slet ikke interesserede sig for den viden, de kunne bidrage med. - Man er nødt til at tage inddragelsen mere alvorligt. Her står en stor støtte til patienten, som gerne vil engagere sig, og så kan de ikke komme af med deres viden, siger Ove Gaardboe. Han er overlæge og seniorkonsulent ved Dansk Selskab for Patientsikkerhed, der sammen med Trygfonden står bag kampagnen ”Hej Pårørende – Godt du er her,” som skal være med til at sikre, at patienter og pårørende får noget at skulle have sagt i forhold til deres egen behandling. - Vi tror på, at man opnår den bedste behandling, hvis patienten er maksimalt muligt involveret. Hvordan vil man gerne have livet? Og hvordan vil man gerne behandles? I forbindelse med den snak tror vi, at de pårørende kan være en stor støtte, siger han. Også den Landsdækkende Undersøgelse af Patientoplevelser (LUP) foretaget af Danske Regioner viser, at målet om at tage patienter og pårørende med på råd ikke er nået. I undersøgelsen er det nemlig lige netop patient- og pårørendeinvolvering, som er det område med de mest negative resultater på tværs af patientgrupper. Mellem 14 og 28 procent af patienterne oplever ”slet ikke” at personalet giver deres pårørende mulighed for at deltage i beslutninger om behandling og pleje, mens op til halvdelen af patienterne vurderer, at de ”slet ikke,” ”i ringe grad” eller blot ”i nogen grad” har talt med personalet om fordele og ulemper ved behandling. Formand for regionernes sundhedsudvalg Ulla Astman siger: -Det er rigtig vigtigt for alle parter, at vi får en god inddragelse af patienter og pårørende. Det er sundhedsvæsenets opgave i sidste ende, og det er en opgave, vi skal tage på os og tage ansvar for – endnu mere end vi gør i dag, for det er ikke tilfredsstillende med de resultater, vi kan se i den sidste undersøgelse, siger hun og giver et bud på en forklaring: - Jeg tror, at vi i vores iver efter at behandle så mange som muligt og være så effektive som muligt og have så høj en produktivitet som muligt, så har vi glemt at sikre, at der også er tid og rum til at inddrage patienten. Men Ulla Astman vil arbejde på at sætte endnu mere fokus på inddragelse. Hun er nemlig helt enig i, at det giver god mening: - Vi ved, at jo mere patienterne og de pårørende er inddraget, jo bedre går forløbene også. Ifølge overlæge Ove Gaardboe kræver det en kulturændring at blive bedre til at involvere patienter og pårørende, men også en travl hverdag spiller ind. - Det kan være svært at nå alle de ting, som man gerne vil, og så kan det godt være, at det der med at inddrage de pårørende kommer til at stå lidt langt nede på listen. Det tror vi er forkert. Det skal prioriteres mere. Kommer der en patient ind, der er blevet kørt ned, så handler det selvfølgelig om at redde liv, men faktisk er det sådan at selv i de meget akutte situationer er det godt at have de pårørende med – også for de pårørende. Indsatserne rundt omkring i landet er ikke ensrettede og det er svært at få et komplet overblik, men ifølge den tidligere topchef fra Grundfos, Jens Jørgen Madsen, er løsningen at gå langt mere konkret til værks. Gennem 15 år som mand til en kræftsyg kone samlede han erfaringer, og det endte med en liste med 20 konkrete forslag til, hvordan sundhedsvæsenet billigt og enkelt kan ændre mange af det, han kalder patientfjendtlige procedurer. - Man kan ikke blive ved med at sige, at man ønsker at være borgernes sundhedsvæsen og sætte patienter og pårørende i centrum, hvis det så ikke giver sig udslag i konkrete ting. Der tror jeg virkelig, det er vigtigt, at få indført de lavthængende frugter, der findes rundt om på afdelingerne, siger han. Klarere kommunikation og mindre spildtid er hans vigtigste mantraer. Og så mener han, at sygehusene skal opfatte patienter og pårørende som kunder, der faktisk har betalt på forhånd. Derfor fortjener de stor service og fleksibilitet frem for lange timer i venteværelser og indlæggelsessamtaler, der begynder forfra hver eneste gang, man har en aftale.",Anne Blume Futtrup,Indland,2016-04-18T04:02:00+00:00,https://www.dr.dk/nyheder/indland/patienter-og-paaroerende-vil-ogsaa-hoeres,DR
Nyt it-system på sjællandske hospitaler giver mere ventetid,"Om en måned tager Herlev og Gentofte Hospital nyt it-system i brug. For patienterne betyder det i opstartsfasen mere ventetid, længere behandlingstid og henvisninger til andre hospitaler.",Skriv direkte til lægen Positive patienter Bedre kommunikation mellem hospitaler Grundigt forarbejde,"Frem mod 2018 indfører Region Hovedstaden og Region Sjælland it-systemet Sundhedsplatformen på samtlige hospitaler i de to regioner. Premieren finder sted på Herlev og Gentofte Hospital 21. maj, og her kommer det til at påvirke patienterne, siger vicedirektør på Herlev og Gentofte Hospital, Anne Gram: - Man kan komme til at opleve, at det tager lidt længere tid, når man sidder med lægen eller sygeplejersken. Og så kan man opleve, at man bliver henvist til et andet hospital, end man har været vant til. Patienter i lange behandlingsforløb skal fortsat behandles på Herlev og Gentofte Hospital, men også de vil opleve forandringer, siger Anne Gram: - Der kan komme til at gå længere tid fra det ene besøg til det næste besøg, end man ellers har været vant til. Sundhedsplatformen erstatter op mod 30 forskellige it-systemer på hospitalerne og betyder nye arbejdsgange for læger og sygeplejersker. Erfaringer fra amerikanske og europæiske hospitaler, der bruger systemet, viser, at de første fire måneder giver udfordringer. Det vil også være tilfældet på Herlev og Gentofte Hospital, forudser vicedirektør Anne Gram: - Vi regner med, at der går nogle måneder. Vi planlægger med normal drift efter cirka tre uger, men der kan godt gå lidt længere tid før det hele kører som normalt. Så sætter vi flere mennesker på arbejder, så patienterne mærker det mindre, end vi gør. Selvom Sundhedsplatformen for en periode betyder forsinkelser og mere ventetid, giver den også patienterne i Region Hovedstaden og Region Sjælland en række fordele. De kan fremover skrive direkte til lægen eller sygeplejersken på hospitalet, ligesom man kan booke tid til behandling. Det giver flere gevinster, siger projektleder på Sundhedsplatformen Christian Koerner: - I stedet for at patienten sidder og hænger i telefonrøret for at komme igennem, så kan man skrive en besked. Vi garanterer svar inden for tre dage, og det er der ikke i dag, når man sender en e-mail, forklarer han. Desuden giver det en højere grad af indflydelse for patienten: - Nu kan man være i dialog omkring sin behandling og derved være en aktiv spiller, som man ikke har været før, siger Christian Koerner. Blandt patienterne på Herlev Hospital synes man godt om muligheden for at booke tid og skrive direkte til det lægefaglige personale. Og der er brug for den, mener pensionist og gigtpatient Bodil Berner: - Jeg har prøvet at ringe herind, hvor jeg har ventet i tre kvarter for at komme igennem. Så hvis man lige kan skrive direkte herind er det fint. Jeg kunne godt finde på at bruge det. En anden patient, Benjamin Zeidler, ser også klare fordele ved at patienterne fremover kan konsultere hospitalet over computeren: - Der er mange ældre, der ikke har mulighed for at komme ud, og de kan klare det hjemmefra. Jeg kunne klart også selv finde på at bruge det, fortæller han. Indtil nu har alle landets regioner kørt med forskellige it-systemer. Når Region Hovedstaden og Region Sjælland indfører Sundhedsplatformen, er det første gang to regioner indfører samme system. Det er et skridt i retning af lettere kommunikation mellem hospitalerne, siger professor i sundhedsinformatik ved Aalborg Universitet, Christian Nøhr: - En fælles platform skulle meget gerne gøre kommunikationen meget sikrere, meget hurtigere og meget mere præcis, vurderer han. Også inden for Region Hovedstaden har hospitalerne kørt med mange forskellige systemer. Når de erstattes af ét system, vil det også kunne mærkes på kommunikationen mellem hospitalerne inden for Region Hovedstaden: - Det betyder, at kommunikationen mellem Region Hovedstadens hospitaler bliver lettet betydeligt, siger Christian Nøhr. Med en pris på 2,8 milliarder kroner er Sundhedsplatformen det største it-projekt i dansk sundhedsvæsen nogensinde. Og der er gjort et grundigt forarbejde for at undgå, at Sundhedsplatformen ender som SKAT’s it-system EFI eller Politiets Polsag, hvor der er blevet postet hundredvis af millioner kroner i offentlige it-systemer, der ikke fungerer. - Vi har på alle mulige måder prøvet at sikre os, at det her system er et godt, gennemprøvet system. Vi har lavet simulationsafprøvninger, vi har ladet folk prøve tingene af, og vi har været ude og undersøge andre hospitaler, der kører det her system, siger projektleder på Sundhedsplatformen, siger Christian Koerner. 300 medarbejdere i Region Sjælland og Region Hovedstaden har de seneste to år arbejdet på at tilpasse det nye it-system til hospitalerne øst for Storebælt. - Kan man være helt sikker på, at det ikke er spildte milliarder, der er postet i det her? - Det kan man være hundrede procent sikker på, siger Christian Koerner.",Ida Nathan,København,2016-04-21T04:00:00+00:00,https://www.dr.dk/nyheder/regionale/hovedstadsomraadet/nyt-it-system-paa-sjaellandske-hospitaler-giver-mere-ventetid,DR
,,,,,,,https://www.dr.dk/nyheder/tema/sygeplejerske-sagen,DR
Handicappede frygter stadig nedskæringer i boligydelsen,"Det vil få store konsekvenser, hvis man skærer i boligydelsen næste år, siger de handicappedes organisation.",,"Regeringen og de andre borgerlige partier besluttede tirsdag at droppe den aftalte ændring af boligydelsen indtil videre. Men det betyder ikke, at der ikke kommer besparelser på området. Folketinget vil se på loven igen til foråret, lød meldingen tirsdag fra Finansministeriet. Og pengene skal stadig findes inden for samme ramme. Thorkild Olesen, formand for Danske Handicaporganisationer, frygter derfor stadig, hvad der bliver konsekvensen af at spare på boligydelsen. - Jeg er glad for, at aftalen er trukket tilbage, men politikerne vil stadig finde de 90 millioner kroner inden for den samme ramme, så vi er jo kun reddet midlertidigt, siger han til Ritzau. Thorkild Olesen siger, at konsekvenserne for hans medlemmer kan blive vidtrækkende. Handicappede med lave indkomster, der mister en del af sin boligydelse, kan ende med at opgive at betale husleje, mener han. - Mine medlemmer kan ikke bare lige håndtere, hvis de mister en masse penge. Boligydelsen er helt essentiel for mine medlemmer. Hvis de her besparelser gennemføres, så frygter jeg, at mange handicappede vil være i fare for at ryge på gaden. - De lejligheder, som for eksempel udviklingshæmmede bor i, er ikke i den billige ende. Der er nogle fællesarealer og nogle ting, der skal være på plads, fordi der skal følge personale med, så det er ikke billigt. /ritzau/",,Politik,2015-12-16T08:22:00+00:00,https://www.dr.dk/nyheder/politik/handicappede-frygter-stadig-nedskaeringer-i-boligydelsen,DR
Retsordførere: Justitsminister må igen forklare sig i mobilsag,En af de terrortiltalte har igen haft adgang til en mobiltelefon fra fængslet. ,,"Forrykt. En skandale. En meget alvorlig situation. Ordene kommer fra retsordførerne hos Socialdemokraterne og Dansk Folkeparti, efter at endnu en telefon i følge DR Nyheders oplysninger er fundet blandt de fængslede terrortiltalte. - Det kan vi under ingen omstændigheder leve med. Det er forrykt og åbenlyst ikke i orden, lyder det fra Trine Bramsen (S), der efterlyser en forklaring fra justitsminister Søren Pind. Samme holdning deler Peter Kofod Poulsen (DF): - Det er grotesk og en skandale. De her folk må ikke have telefoner. Vi skal en forklaring fra justitsministeren på, hvordan det her kan hænge sammen, siger Peter Kofod Poulsen. Allerede den 21.december 2015 blev Justitsministeriet og politiet af DR Nyheder gjort opmærksomme på, at en af de terrortiltalte var aktiv på nettet fra fængslet. Den 8.januar 2016 skrev Søren Pind på sin Facebook-profil, at der nu var fundet en mobiltelefon hos en af de fængslede og ministeren bad Kriminalforsorgen om at skærpe tilsynet med de fængslede i terrorsagen. Dette budskab gentog justitsministeren den 28. januar 2016, hvor det på et samråd i Folketingets retsudvalg kom frem, at de fem fængslede i terrorsagen havde haft adgang til i alt syv mobiltelefoner. Derfor er det til grin, at en af de tiltalte nu igen har haft en telefon, mener Socialdemokraterne og Dansk Folkeparti. - Vi kræver straks at få en forklaring fra justitsministeren på, hvilke konsekvenser det skal have for de ansvarlige, siger Trine Bramsen. Justitsministeren får tirsdag en samlet redegørelse for hele sagen fra Kriminalforsorgen og Rigsadvokaten.",Louise Dalsgaard,Indland,2016-03-01T06:45:00+00:00,https://www.dr.dk/nyheder/indland/retsordfoerere-justitsminister-maa-igen-forklare-sig-i-mobilsag,DR
Fire udenlandske læger tager over efter landets travleste læge,Ingen danske læger ville overtage 4500 patienter på Mors. Nu lærer afløserne dansk.,Regionen: Andenvalget er en god løsning,"Fire udenlandske læger overtager snart Jørgen Saabys lægepraksis i Øster Jølby på Mors og hans over 4500 patienter. Inden han gik på pension i januar, var han den læge i hele landet, der havde flest patienter. Lige nu er lægerne i gang med et danskkursus i Budapest, fortæller Henrik Sprøgel, souschef i afdelingen for patientforløb i Region Nordjylland. - Vi er midt i en proces med at få givet dem nogle danskkundskaber. Senere skal vi have dem ud at arbejde i praksis, så de også lærer det danske sundhedssystem at kende, siger han. De fire læger kommer fra Ungarn, Bulgarien, Italien og Litauen. Planen er, at de kommer til Danmark til maj og bliver ansat i regionsklinikken. Fra 2017 skal de selv drive praksissen. - Vi laver en glidende overgang, så patienterne meget gerne skal lære de her læger at kende, så de føler sig trygge hos dem som et alternativ til den klinik, de kender, siger Henrik Sprøgel fra Region Nordjylland. Regionen har forsøgt at tiltrække danske læger, men uden held. Henrik Sprøgel mener dog ikke, at denne løsning er et dårligere andet valg. - Jeg er helt sikker på, at det bliver et rigtig godt tilbud til borgerne på Mors, når de fire læger overtager Jørgen Saabys praksis, siger han. Lægerne er mellem 33 og 50 år.",Sofus Sten Hansen,Midt- og Vestjylland,2016-04-08T09:52:00+00:00,https://www.dr.dk/nyheder/regionale/midtvest/fire-udenlandske-laeger-tager-over-efter-landets-travleste-laege,DR
Sundhedsordførere kræver handling: Cuttere skal kunne få hjælp,"Sundhedsordførere fra syv partier vil hive fat i sundhedsministeren, efter de har set DR2-dokumentar om cutting, som sendes i aften. ",Vil stille spørgsmål til sundhedsministeren Vil gå til ministeren Liberal Alliance vil tale med cutterne,"Der skal være bedre hjælp at hente for unge, der skærer i sig selv. Sådan lyder det fra sundhedsordførerne fra de syv partier DF, R, S, SF, LA, EL og Alternativet. Reaktionen kommer, efter at ordførerne fik mulighed for at se DR2-dokumentaren ”Cutting- de oversete sår” en dag før den bliver sent. Programmet sendes først i aften kl. 22:00 på DR2. Dokumentaren fortæller, at unge, der skader sig selv, ikke har ret til behandling i sundhedssystemet, fordi selvskade ikke er en anerkendt diagnose. I programmet fortæller to piger, hvordan de har skåret i sig selv med barberblade i seks år uden at få den rette hjælp. Først da de truer med selvmord, bliver de indlagt på psykiatrisk afdeling. Men heller ikke indlæggelsen har vist sig at hjælpe foreløbigt. Socialdemokraterne, Alternativet og Enhedslisten vil stille spørgsmål til sundhedsministeren om den manglende hjælp. -Jeg rejser spørgsmålet i sundhedsudvalget og kæmper for at få en høring om det her i udvalget. Det skal komme inden sommerferien, da problemet er så vigtigt, siger Yildiz Akdogan (S) til DR og fortsætter: - Der er en tendens i tiden, der gør, at vi er nødt til at tage de her problematikker meget alvorligt. I Sverige har de nogle centre, som tilbyder gruppeterapi til unge mennesker, og det kunne være interessant, om det var noget, vi kunne lade os inspirere af. Alternativets sundhedsordfører, Carolina Magdalene Maier, er også rystet efter at have set dokumentaren: - Jeg bliver simpelthen så ked af det, når jeg ser, hvor svært disse unge mennesker har det. Og jeg bliver vred over, at de unge mennesker ikke kan få behandling før, de er alvorligt syge. - Jeg vil i anledning af udsendelsen stille sundhedsministeren spørgsmål om, hvorvidt hun på baggrund af kritikken i udsendelsen har tænkt sig at sætte flere behandlingstilbud i værk, som kan sikre at disse piger hjælpes tidligere, siger hun. Peder Hvelplund fra Enhedslisten vil spørge sundhedsministeren, om ministeren vil tage kontakt med Kommunernes Landsforening med henblik på at få lavet en løsning, så der kan etableres en gratis psykologrådgivning i kommunerne. Liselott Blixt fra Dansk Folkeparti vil gå til sundhedsministeren, efter hun er blevet præsenteret for oplysningerne i dokumentaren. - Jeg vil høre, om hun har et bud på, hvordan vi kan sikre alle disse unge en behandling i vores sundhedsvæsen. - Det er ikke acceptabelt, at de ikke får hjælp, det er jo netop det, de skriger på. Disse piger bør hjælpes meget tidligere, og jeg vil undersøge om, der er noget fagligt, der kan vise hvad, der ville hjælpe, siger hun. Hos De Radikale mener sundhedsordfører Lotte Rod, at der er hele psykiatrien, der skal laves om, og hun vil tage det op med sundhedsministeren. -Jeg får ondt i maven og bliver vred. De råber på hjælp, og vi svigter dem. I årevis. Og da de ender med at blive indlagt, bliver tingene kun værre. Vi skal lave børne- og ungepsykiatrien helt om. - Vi skal væk fra diagnosetyranniet, hvor alt bliver målt op imod, om man er syg nok til at få en diagnose, og så bliver puttet i en kasse med medicin, fastspænding med mere. Problemet er jo ikke, at pigerne skærer i sig selv, men det, der ligger bagved, siger hun. Jonas Dahl fra SF mener, at der er tale om et katastrofalt svigt. - Jeg vil gå til sundhedsministeren og bede hende forholde sig til det her og til spørgsmålet om, der er behov for en national handlingsplan nu og her. Til efteråret vil jeg desuden gå til finanslovsforhandlingerne for at skaffe flere midler til psykiatrien, siger han. May-Britt Kattrup fra Liberal Alliance tror ikke på diagnoser og medicin. Hun tror på tidlig indsats og forebyggelse. -Vi har en gruppe piger, der beder om hjælp og er ulykkelige. Det skal vi tage alvorligt, siger hun. Men i stedet for at sende spørgsmål ministeren, vil hun hellere mødes med de unge, der skader sig selv og deres familier. -Så hvis pigerne eller nogle repræsentanter for pigerne har lyst til at komme ind, sætter jeg meget gerne teen over, siger hun. Også hos Venstres sundhedsordfører, Jane Heitman, gør dokumentaren indtryk. De to piger i programmet peger selv på, at blandt andet lavt selvværd og præstationsangst er en del af forklaringen på deres selvskade. - Det er bekymrende, at vi lever i en tid, hvor nogle unge i den grad føler sig under et så voldsomt pres, at de ser selvskade eneste udvej, siger Jane Heitman. - For mig at se, er det væsentligt, at vi sikrer tidlig opsporing og har et skarpt fokus på behandling. Ikke nødvendigvis i psykiatrien, men i tilbud, hvor de unge kan være tæt på deres familie, skole og kammerater og opretholde et så normalt liv som muligt, mens de modtager behandling, siger hun. Sundhedsordføreren for Konservative er også blevet tilbudt at se dokumentaren, men har ikke haft tid til at se den.",Sara Munck Aabenhus,Politik,2016-04-05T18:00:00+00:00,https://www.dr.dk/nyheder/politik/sundhedsordfoerere-kraever-handling-cuttere-skal-kunne-faa-hjaelp,DR
"Ministeren om donation: Civilsamfundet kan noget, som staten og kommunerne ikke kan","Ifølge Karen Elleman sætter donationen fra A.P. Møller Fonden en tyk streg under, at civilsamfundet har en rolle at spille i det sociale arbejde.",Mere rendyrket mennesket-før-systemet-tilgang,"Social- og indenrigsminister Karen Ellemann (V) glæder sig over de mange millioner, som den A.P. Møllerske Støttefond netop har proklameret at ville give til det sociale område. - I Danmark har vi en lang tradition for at tage hånd om socialt udsatte og sårbare, og sådan er det også i dag. Her spiller både det offentlige, frivillige og fonde en stor rolle, skriver ministeren til DR Nyheder. Ministeren mener, at donationen nunderstreger, at civilsamfundet har en rolle at spille i det sociale arbejde. - Civilsamfundet kan noget, som staten og kommunerne ikke kan. Derfor glæder jeg mig over donationen, som supplerer den offentlige indsats, skriver ministeren endvidere til DR Nyheder. Ifølge ministeren kan det sociale arbejde nemlig have et andet fokus, når det er civilsamfundet, der deler pengene ud, end når det er det offentlige, der skal sætte gang i forskellige indsatser. - Det er en mere rendyrket mennesket-før-systemet-tilgang, hvor mennesker vil hinanden og er stærkt fokuseret på at se de pågældende menneskers ressourcer og potentiale. Det siger jeg ikke, at man ikke gør det i det daglige arbejde i kommunen, men det her underbygger noget, hvor civilsamfundet har en hel særlig tilgang og adgang, siger ministeren til ritzau. /ritzau/DR Nyheder",,Indland,2016-04-27T12:28:00+00:00,https://www.dr.dk/nyheder/indland/ministeren-om-donation-civilsamfundet-kan-noget-som-staten-og-kommunerne-ikke-kan,DR
,,,,,,,https://www.dr.dk/nyheder/tema/terror-i-bruxelles,DR
,,,,,,,https://www.dr.dk/nyheder/tema/terrorsagen,DR
Hjerneskadeforeningen: Syge og pårørende bliver kastebolde i kommunerne,"Især overgangen fra sygehuset til kommunerne giver problemer, siger Hjerneskadeforeningen.",,"Hjerneskadede og deres pårørende risikerer at blive kastebolde i kommunernes kassetænkning, når de skal i gang med rehabilitering og genoptræning efter eksempelvis en hjerneblødning. Sådan lyder det fra Hjerneskadeforeningen. - Vi oplever, at overgangen fra sygehuset til kommunerne ofte skaber meget stor forvirring. Mange af kommunerne, især de mindre, har svært ved at overskue, hvad det egentlig betyder at have en hjerneskade, siger direktør for Hjerneskadeforeningen Morten Lorenzen. Især unge med hjerneskader har en tendens til at forsvinde i systemet, som er indrettet efter de ældre borgere, mener direktøren. I 2011 kom KL med 10 bud på hvordan man skal styrke rehabiliteringen, og i 2014 udarbejdede sundhedsstyrelsen retningslinjer for samarbejdet mellem sygehuse og kommuner, men det har ikke rykket på ret meget. - Specielt i de små kommuner gik KL’s anbefalinger på, at kommunerne skulle begynde at samarbejde om at finde og etablere specialiserede hjerneskaderehabiliteringscentre. Det er ikke sket, siger Morten Lorenzen. Det er et problem, at nogle kommuner ikke tilbyder hjerneskadede den rigtige genoptræning, siger formand for KL’s Social- og Sundhedsudvalg Ninna Thomsen. - Nogle af de små kommuner skal nok til at sige ”kunne jeg i virkeligheden samarbejde lidt bedre med min nabokommune?” og måske gå sammen om at lave et tilbud, siger hun. Hun understreger, at det er op til den enkelte kommune at finde løsninger for kommunens hjerneskadede borgere.",Helge Frandsen,Fyn,2016-04-20T09:41:00+00:00,https://www.dr.dk/nyheder/regionale/fyn/hjerneskadeforeningen-syge-og-paaroerende-bliver-kastebolde-i-kommunerne,DR
Fona overlever i første omgang,"Elektronikkæden Fona får en chance for at redde forretningen, er det netop afgjort i Sø- og Handelsretten.",,"Den kendte elektronikkæde Fona går ikke konkurs. Det er netop blevet afgjort i Sø- og Handelssretten. Ingen kreditorer stemte for konkursen, som dermed blev afværget - i første omgang. Nu får Fona så tid til at finde en plan til at redde forretningen og sælge fra, så man kan overleve. Fonas advokat Ole Borch fortalte da også retten, at man har en plan for at kunne drive forretningen videre, oplyser DR Nyheders reporter i retten, Søren Larsen. Fra rekonstruktør og advokat Pernille Bigaard var forventningen da heller ikke, at Fona ville gå konkurs i dag, for samtaler og udmeldingerne fra kreditorerne har været fin, siden Fona gik i betalingsstandsning for en måned siden. Nu er man så i gang med at finde nye investorer. - Der har været en fin interesse, og vi har to forhandlinger i gang, som vi forventer, der kommer noget positivt ud af. Der er en tro på, at det her kan lykkes, siger Pernille Bigaard. Hun er overbevist om, at Fona fortsætter - ikke mindst fordi man har planer om at skære fra. - Jeg tror, at Fona fortsætter i en eller anden form. Jeg tror, at vi inden for en måneds tid kan melde ud, hvor dan det kommer til at ske. Jeg kan slet ikke forestille mig, at Fona skulle gå konkurs, siger Pernille Bigaard.",Nikoline Vestergaard,Penge,2016-02-25T09:23:00+00:00,https://www.dr.dk/nyheder/penge/fona-overlever-i-foerste-omgang,DR
THE VERDICT: The contestants who have made it to the final,The jury has just announced the names of the three contestants who have made it to the final round,,Luke Hsu (25) USA Ji Yoon Lee (23) South Korea Liya Petrova (25) Bulgaria,Maria Mau Bolwig Andersen,Carl Nielsen Competition,2016-04-19T20:58:00+00:00,https://www.dr.dk/nyheder/kultur/klassisk/carlnielsen2016-english/verdict-contestants-who-have-made-it-final,DR
Islamister dræber professor i Bangladesh med machete,Et brutalt drab lørdag på 58-årig professor er kun det seneste i en række på sekulære aktivister i Bangladesh.,Flere bloggere dræbt,"En lokal universitetsprofessor i Bangladesh blev tidligere i dag dræbt ved et angreb, der ifølge politiet er typisk for militante islamisters vold mod sekulære og ateister. Den islamistisk militante gruppe IS har ifølge nyhedsbureauet Amaq Agency påtaget sig skylden for drabet på Rezaul Karim Siddique.  https://twitter.com/siteintelgroup/status/723826060840820736  Den 58-årige engelskprofessor blev angrebet bagfra med macheter, da han kom gående fra sit hjem og var på vej op til busstationen i byen Rajshahi, hvor han underviste i engelsk på byens universitet. - Han blev hakket mindst tre gange i nakken, som blev skåret 70-80 procent over, siger Rajshahis politikommissær, Mohammad Shamsuddin. Shamsuddin siger, at politiet ikke har navngivne mistænkte, men at angrebet er foregået efter sammen mønster, som militante islamister har brugt tidligere. Ifølge kolleger og Siddiques familie havde den 58-årige engelsk professor dog ikke skrevet noget kontroversielt eller opfordret til ateisme: - Så vidt jeg ved, havde min mand intet fjendskab med nogen. Jeg kan slet ikke begribe, at han er blevet myrdet, siger Siddiques kone Hosne Ara til engelske BBC. En ung jurastuderende og onlineaktivist, Nazimuddin Samad, der havde skrevet negativt om islam på sin Facebook-side, blev brutalt dræbt i Bangladesh tidligere på måneden. Den 26-årige aktivist blev dræbt på åben gade i hovedstaden Dhaka. Han skulle angiveligt være blevet slået ihjel på grund af sine meget åbne ateistiske holdninger i landet, der har et stort muslimsk flertal. Det brutale drab er kun det seneste i en række drab på sekulære aktivister i Bangladesh. I 2015 blev mindst fire bloggere og en redaktør dræbt efter at have ytret sig negativt om islam på nettet. /ritzau/AFP",,Udland,2016-04-23T09:25:00+00:00,https://www.dr.dk/nyheder/udland/islamister-draeber-professor-i-bangladesh-med-machete,DR
Politilektor: Pres på politiet er bekymrende,Politiet er længere tid om at rykke ud og rejser sigtelser i færre sager.,,"10 minutter og 20 sekunder. Så lang tid tog det i gennemsnit dansk politi fra det øjeblik, de i modtog en anmeldelse i første kvartal i år, til de stod på gerningsstedet. Det er en stigning på et minut og 53 sekunder siden samme periode i 2014, og ifølge Rigspolitiet er det et udtryk for udfordringerne med en øget terrortrussel og den igangværende grænsekontrol. Tallene stammer fra Rigspolitiets kvartalsopgørelse og viser også, at det nu tager politiet omkring 24 dage længere at rejse en sigtelse for overtrædelse af straffeloven. I gennemsnit tager det 230,1 dage. Ifølge Adam Diderichsen, lektor i politividenskab på Aalborg Universitet, er der grund til at tage problematikken alvorligt. - Det går det jo den gale vej, og det kunne godt tyde på, at vi har et politi, der er presset på ressourcer. Man skal passe på med at lægge for meget i små udsving i tal, men det bekræfter noget, vi også ved andre steder fra, siger han. I gennemsnit rejser politiet en sigtelse mod en person i 33,9 procent af de anmeldelser, de modtager for overtrædelse af straffeloven. I 2015 var tallet 35,7 procent. Ifølge Adam Diderichsen skal man passe på med at lægge for meget i tallene, men han mener, at samfundet skal tage udviklingen alvorligt. Regeringen besluttede for få dage siden, at Hjemmeværnet skal være med til at aflaste politiet ved den nuværende grænsekontrol. Det vil frigøre 125 betjente.",Nicolas S. Nielsen,Indland,2016-04-28T16:00:00+00:00,https://www.dr.dk/nyheder/indland/politilektor-pres-paa-politiet-er-bekymrende,DR
Kommune: Efterladt spædbarn skal i plejefamilie,"​Gladsaxe Kommune er i fuld gang med at lede efter en mulig plejefamilie, der kan tage over, når det efterladte spædbarn udskrives fra hospitalet.
",,"I øjeblikket leder politiet efter en mor til et efterladt spædbarn i Bagsværd. Samtidig leder Gladsaxe Kommune efter en plejefamilie, der kan tage sig af det helt nyfødte barn. - Vi forsøger konkret nu at finde en plejefamilie. Vi begynder at søge på forskellige plejefamilier, vi kender, som vil kunne tage et spædbarn fra den ene dag til den anden, siger Tine Vesterby Sørensen, familie- og rådgivningschef i Gladsaxe Kommune Spædbarnet blev tidligt i morges fundet i en affaldscontainer i Værebroparken. Barnet er nu kørt på Rigshospitalet og har det efter omstændighederne godt. - Jeg forventer, at barnet skal være på hospitalet i nogle dage, hvor det bliver tjekket igennem, og så skal politiet i mellemtiden forsøge at finde moderen, siger Tine Vesterby Sørensen. Plejefamilier til nyfødte børn er nøje udvalgt af kommunen. De skal blandt andet ikke have arbejde eller andre helt små børn at tage sig af. Desuden skal de være klar til at give barnet fra sig igen med kort varsel. - Vi ved ikke, om moderen dukker op om to uger. Så det kan være, det er en helt kortvarig opgave, siger Tine Vesterby Sørensen.",Alexander Hecklen,Indland,2016-04-01T12:19:00+00:00,https://www.dr.dk/nyheder/indland/kommune-efterladt-spaedbarn-skal-i-plejefamilie,DR
Landmand bruger jægere for at redde dyreunger før høsten,"Nogle landmænd får hjælp af jægere til at sørge for, at der ikke ligger dyreunger i marken inden høsten. ",,"Når sommeren står for døren og markerne skal høstes, må mange dyreunger som råkid og harekillinger, der ligger og luner sig i græsmarkerne, lade livet, fordi maskinerne kører over dem. Det vil organisationerne Landbrug og Fødevarer, Dyrenes Beskyttelse og Danmarks Naturfredningsforening forsøge at forhindre. Ifølge landmand Henrik Schou fra Tureby mellem Køge og Haslev er det ikke en umulig opgave. - Jeg allierer mig med lokale jægere, der søger marken af med deres hunde, lige før jeg høster, så marken er fri for dyreunger. Så forsøger vi at slå græsset fra midten af marken og ud mod kanterne, siger Henrik Schou. Henrik Schou dyrker primært græs, som efter høst og tørring bliver pakket ind i plastik - såkaldt wrap. Men kommer der rester fra en død harekilling eller et råkid i wrappen, kan der opstå store problemer. - Resterne fra dyret kan rådne og give de heste, køer eller får, der spiser det, botulisme (pølseforgiftning, red.). Det kan være livsfarligt for dyrene, siger Henrik Schou, der mener, at landmænd har et stort ansvar for at tænke over at skåne dyreungerne Onsdag mødes de tre natur- og landbrugsorganisationer med Folketingets miljø- og fødevareudvalg for at fremlægge et initiativ, der skal være med til at reducere omfanget af dyr, der går til i høstmaskiner",Per Gade,Sjælland,2016-04-13T15:30:00+00:00,https://www.dr.dk/nyheder/regionale/sjaelland/landmand-bruger-jaegere-redde-dyreunger-foer-hoesten,DR
Sygeplejerske: Sundhedsplatformen gør patienterne mere trygge,På Herlev Hospital er flere sygeplejersker og patienter glade for mulighederne ved sundhedssektorens nye it-system.,Nye redskaber til dokumentation Tryghed hos patienterne,"Når Sundhedsplatformen natten til lørdag indføres på Rigshospitalet og Glostrup Hospital, sker det i kølvandet på massiv kritik fra flere fronter. Flere medarbejdere på Herlev og Gentofte Hospital har blandt andet fortalt, at de undgår det nye system, fordi det er problematisk og i stedet løser opgaver i de gamle systemer. Blot to uger efter Sundhedsplatformen blev indført på Herlev og Gentofte Hospital, var der registreret 9.000 fejl, hvor bestillinger og henvisninger ikke var slået igennem i it-systemet. Men på hjertemedicinsk sengeafsnit på Herlev Hospital er sygeplejerskerne begejstret for Sundhedsplatformen, som blev taget i brug i maj 2016. Det fortæller afdelingssygeplejerske, Marie Baastrup: - Vi har nu et system, der samler data. Det er en enormt stor styrke, da patienterne har komplekse forløb, og systemet giver mulighed for at kunne manøvrere rundt i dem, siger hun til DR Nyheder. Ifølge Marie Baastrup har Sundhedsplatformen medført redskaber, der gør det lettere for sygeplejerskerne at dokumentere patienternes forløb. Helt konkret drejer det sig om en såkaldt Rover, der er en slags smartphone, som sygeplejerskerne benytter ved besøg hos patienterne. Derudover er der vognen WOW (Workstation on Wheels), som sygeplejerskerne ligeledes kan tage med ind til patienterne. Her kan de registrere oplysninger, som de før skulle skrive ned på papir og efterfølgende skrive ind på computer. Dermed sparer sygeplejerskerne ifølge Marie Baastrup tid, blandt andet fordi de har mindre tekst og flere afkrydsningsmuligheder. - Patienten involveres i sin egen journal, så det stiller krav til den måde, vi formulerer og dokumenterer os på, siger hun med henvisning til, at sygeplejerskerne nu registrerer data, mens de står ved siden af patienten. Derudover giver Sundhedsplatformen mulighed for at visualisere data ved at lave dem om til kurver i stedet for at se en masse tal i en række, hvor det kan være svært at spotte udsving, fortæller Marie Baastrup. - Det giver os mulighed for at se patientens journal på en anden måde. Ved at omsætte data til kurver kan vi se udviklingen hos patienterne tidligere – hvis det for eksempel er en faldende kurve, siger hun. Patienterne er ifølge Marie Baastrup glade for de nye redskaber, som Sundhedsplatformen har medført. - Når der er stuegang med WOW-vognen, kan de se med og se, at sygeplejersken dokumenterer data med det samme, frem for at det bliver en krøllet seddel i lommen. Det giver en forskel i patienternes tryghedsgrad, siger hun. Ifølge Marie Baastrup har hjertemedicinsk sengeafsnit på Herlev Hospital haft succes med Sundhedsplatformen, fordi de har gjort en fælles indsats og set positivt og nysgerrigt på it-systemets nye muligheder.",Nynne Hein Møller,Indland,2016-11-04T12:34:00+00:00,https://www.dr.dk/nyheder/indland/sygeplejerske-sundhedsplatformen-goer-patienterne-mere-trygge,DR
,,,,,,,https://www.dr.dk/nyheder/tema/en-syg-forskel,DR
Private sundhedstilbud splitter danskerne,"Flere vælger at ringe til en privat læge eller sygeplejerske, men det er ikke alle, der synes godt om den tendens, viser måling.",,"Der er efterhånden en række tilbud på det private marked, hvis man vil have besøg af en læge, sygeplejerske, jordemoder eller sundhedsplejerske. Men selv om udbuddet er steget markant de seneste år, er danskerne splittede, når det gælder spørgsmålet, om det er godt for velfærdssamfundet. Lidt mere end en tredjedel - 34 procent - er positivt indstillede, mens en anden tredjedel synes dårligt om udviklingen. Det viser en meningsmåling, som Epinion har lavet for DR Nyheder. Og der kan også være både fordele og ulemper ved flere private udbydere, forklarer professor i almen medicin på Aarhus Universitet, Peter Vedsted. Hvis endnu flere i fremtiden vælger at bruge de private udbydere, kan ulempen nemlig være, at de dygtige læger, sygeplejersker og jordemødre muligvis hopper over i det private, mener han. - Hvis man ser, at en særlig del af befolkningen har mulighed for at købe ekstra ydelser, så er der den risiko, at det vil fjerne nogle ressourcer, kompetencer og ydelser fra den del af befolkningen, som ikke er i stand til at betale for det, siger han. - Men hvis det frigør nogle ressourcer et andet sted i sundhedsvæsnet, som kan bruges på nogle, der ikke har muligheden for at betale selv, så kan det være en fordel, mener Peter Vedsted. DR1 sætter i aften fokus på ulighed i sundhed, når det andet afsnit af dokumentarserien ’En syg forskel’ bliver sendt klokken 20:45.",Louise Damløv,Indland,2016-05-30T04:44:00+00:00,https://www.dr.dk/nyheder/indland/private-sundhedstilbud-splitter-danskerne,DR
Private sundhedsudbydere myldrer frem ,"Det skyldes besparelser i det offentlige, men også at vi danskere selv vil bestemme, hvordan behandlingen skal foregå, mener udbyderne selv.  
",Kortere indlæggelser giver arbejde til private Folk vil også selv bestemme,"Hvis man er utilfreds med det danske sundhedssystem og har penge på lommen, kan man i stedet vælge at betale for, at en privat sygeplejerske, jordemoder, læge eller sundhedsplejerske kommer hjem til en. Og det er der flere og flere danskere, der gør, fortæller en række private udbydere, som DR Nyheder har talt med. - Vi vækster omkring 100 procent hvert år, siger sygeplejerske Jill Trolle, der er indehaver af Trolles sygepleje. Hendes virksomhed, der tilbyder sygepleje i eget hjem, ligger i Charlottenlund nord for København, men hun er ved at åbne filialer på både Fyn og i Aarhus. - Det offentlige har jo i rigtigt mange år haft monopol på sygeplejen, og jeg synes faktisk, de har godt af at blive rusket lidt og få lidt konkurrence, siger hun. For få år siden var der ifølge Dansk Sygeplejeråd ingen virksomheder som Jill Trolles. I dag er der omkring 10 udbydere, oplyser næstformand Anni Pilgaard, som mener, at det blandt andet er besparelser i det offentlige, der er skyld i tendensen: - Der er mange steder, hvor kommunerne er blevet tvunget til at skære ned på både hjemmehjælpere, men også på hjemmesygepleje, siger hun. Det er ikke kun inden for sygepleje, at der er kommet flere private udbydere af sundhedsydelser. Ifølge CVR-registeret åbnede der i 2005 16 private virksomheder, der tilbød sundhedspleje, hjemmesygepleje og jordemødre. I 2015 åbnede i alt 42 udbydere. Det sker i takt med, at der bliver sparet på den offentlige velfærd, mener Dansk Sygeplejeråd. Siden 2009 er indlæggelsestiden faldet fra 4,9 dage til 3,4 dage i 2015, viser nye tal fra Sundhedsdatastyrelsen. Og det er også noget, Jill Trolle mærker i sin hverdag: - Vi har rigtigt mange, der ringer til os om fredagen, når hospitalerne udskriver. Der er pårørende, som er helt desperate i den anden ende, fordi deres mor eller far bliver udskrevet, siger hun. Samtidig viser tal fra DRs undersøgende databaseredaktion, at kommunerne er gået fra årligt at bruge 45.092 kroner per ældre over 65 år i 2008 til 39.847 kroner i 2014. Også de private læger og sundhedsplejersker, som DR Nyheder har været i kontakt med, melder om en stigning i antallet af kunder. For fire år siden fandtes der eksempelvis ikke en eneste fuldtidsansat privat sundhedsplejerske, men i dag er der 36 og 10 på vej, oplyser Lisbeth Villumsen, der er formand for foreningen Privatpraktiserende Sundshedsplejersker. - Jeg tror, at folk i dag hellere selv vil bestemme hvor, hvem og hvordan, siger hun og understreger, at hun er sikker på, at udviklingen vil fortsætte mod endnu flere private sundhedsydelser i Danmark. - Det kommunale tilbud er jo ikke alle steder, som det var engang, siger hun. I aften kan du i 21 Søndag følge privatsygeplejersken Jill Trolles besøg hos en 92-årig kunde og se mere om stigningen i private sundhedsudbydere.",Louise Damløv,Indland,2016-05-29T13:00:00+00:00,https://www.dr.dk/nyheder/indland/private-sundhedsudbydere-myldrer-frem,DR
Dansk Sygeplejeråd: Private sygeplejersker er en glidebane ,"Vi er på vej mod større ulighed i sundhed med det stigende antal private sygeplejersker, mener Dansk Sygeplejeråd. ",,"På få år er det spiret frem med flere virksomheder, hvor sygeplejersker tilbyder kunder at købe sygepleje i eget hjem. - Det giver en øget skævvridning i befolkningens sundhed, så det er simpelthen ulighed i sundhed, og jeg ser det som en glidebane, siger næstformand i Dansk Sygeplejeråd Anni Pilgaard. Hun oplyser, at der i dag er omkring 10 virksomheder, hvor sygeplejersker tilbyder privat sygepleje. - Jeg ser med stor bekymring på det, og det er et symptom på, at man har for travlt i det offentlige, og hvis du så har penge, kan du købe en ekstra ydelse, siger Anni Pilgaard. Det er ikke kun inden for sygepleje, at der er kommet flere private udbydere af sundhedsydelser. Ifølge CVR-registeret åbnede 16 private virksomheder, der tilbød sundhedspleje, hjemmesygepleje og jordemødre i 2005. Ti år senere - i 2015 - åbnede der 42 virksomheder. - Jeg tror, at der kommer endnu flere. Jeg tror, at det her er en tendens, siger Anni Pilgaard og forklarer, at man i Dansk Sygeplejeråd derfor overvejer at foreslå en ordning, hvor sygeplejersker ligesom andre behandlere med et ydernummer kan få tilskud fra den offentlige sygesikring.",Louise Damløv,Indland,2016-05-29T19:00:00+00:00,https://www.dr.dk/nyheder/indland/dansk-sygeplejeraad-private-sygeplejersker-er-en-glidebane,DR
S vil afhjælpe lægemangel ved at specialuddanne sygeplejersker,"Dansk Folkeparti mener, at tanken er god, men sundhedsministeren er mindre begejstret for forslaget.",- Vi skal lokke lægerne fra storbyerne,"Sygeplejersker, jordmødre, fysioterapeuter og andet sundhedspersonale skal uddannes, så de i højere grad kan hjælpe lægerne i klinikkerne rundt omkring i landet. Det foreslår Socialdemokraterne som løsning på den meget skæve fordeling af læger, der lige nu er i Danmark. Landets praktiserende læger er så skævt fordelt, at der i visse dele af landet er plads til flere tusinde ekstra borgere i venteværelserne, mens det i andre dele af landet stort set er umuligt at tiltrække nye læger til tusinder af borgere. - Vi foreslår helt konkret, at man uddanner eksempelvis sygeplejersker til at kunne tage sig selvstændigt af opgaver hos landets praktiserende læger. Lægen kan så fordele de opgaver, som sygeplejerskerne er særligt uddannede til, siger Flemming Møller Mortensen (S), sundhedsordfører for Socialdemokraterne, der dog ikke mener, sygeplejersker skal udskrive medicin. Han henviser til, at man både i Holland og England bruger sundhedsmodellen med stor succes. Særligt skidt står det til med lægemanglen i Nordjylland. Her har det nogle steder ikke været muligt at tiltrække nok nye danske praktiserende læger, så Region Nordjylland har været nødt til at ansætte fire udenlandske læger til en lægeklinik i Øster Jølby på Mors. Alligevel er Dansk Folkeparti skeptiske over for forslaget, men mener samtidig, at det er på høje tid at komme problemet til livs. - Det skriger til himlen, og det er et problem, der har varet i flere år. Der er nogle sundhedsministre, der har siddet på hænderne, siger sundhedsordfører Liselott Blixt (DF). - Vi skal passe på ikke at gøre sygeplejersker til læger, for det er læger, der skal diagnosticere. Men de skal helt sikkert tages i brug, siger hun. Sundhedsminister Sophie Løhde (V) mener ikke, at Socialdemokraternes forslag vil have den store effekt. - Vi har allerede i dag rigtig mange sygeplejersker, der arbejder i almene praksis, men man skal ikke tro, det er løsningen på problemet. Det kan være et supplement, siger hun. Regeringen har afsat 800 millioner med finansloven til sundhedshuse i landets yderområder, og det håber Sophie Løhde kan trække nye læger til. - Hvis vi kan lokke nogen af de læger, der i dag er i sygehusregi over i almen praksis, så vil det løse en del af problemet, siger hun og peger på, at man også kigger på, om det giver mening at friste lægerne med mere i lønningsposen. Regeringen har nedsat et lægedækningsudvalg til at se på, hvordan man sikrer en bedre lægedækning over hele landet.",Sabrina Uldbæk Skjødt,Politik,2016-05-30T09:05:00+00:00,https://www.dr.dk/nyheder/politik/s-vil-afhjaelpe-laegemangel-ved-specialuddanne-sygeplejersker,DR
Sygeplejersker skal erstatte ambulancereddere ,Nu skal sygeplejersker bemande ambulancekørslen i sygetransporter mellem sygehusene i Region Syddanmark.,,"Skal du flyttes fra et sygehus til et andet i Region Syddanmark, så vil du med stor sandsynlighed fremover få en sygeplejerske ved din side i stedet for en ambulanceredder. Specialuddannede sygeplejersker skal nemlig, sammen med en chauffør, fremover bemande fire biler, der skal køre ikke-akutte liggende patienter fra ét sygehus til et andet. Det er et nyt pilotprojekt, der skal skal aflaste ambulancebehandlere og løfte kvaliteten på patienttransporterne mellem sygehusene i Aabenraa, Esbjerg, Kolding og Odense. - Det giver god faglig mening, også fra patienternes perspektiv, fordi det sundhedsfaglige personale følger med på turen mellem sygehusene, siger Christian Jørgensen, der er ledende oversygeplejerske på Fællesakutmodtagelsen på Sydvestjysk Sygehus i Esbjerg. Det er politikerne i Region Syddanmark, der har truffet beslutningen om at lade visse typer ambulancekørsel bemande af sygeplejersker, og her har manglen på ambulancereddere hos Bios betydet, at man har måtte tænke ud af boksen. - Vi har hver eneste dag rigtig mange kørsler, og derfor giver det god mening, at vi kigger på, hvordan vi bedst løser vores præhospitale opgaver, så vi bruger ambulancereddernes kompetencer de rigtige steder, siger formand for det præhospitale udvalg Thyge Nielsen. Sygeplejerskerne skal kun bemande de kørsler, der foregår mellem klokken 7-19 på hverdage.",Dorthe Gærup Nielsen,Syd- og Sønderjylland,2016-05-24T10:58:00+00:00,https://www.dr.dk/nyheder/regionale/syd/sygeplejersker-skal-erstatte-ambulancereddere,DR
DIN MENING Er mere privat sygepleje en god udvikling?,"Vi er på vej mod større ulighed i sundhed med det stigende antal private sygeplejersker, mener Dansk Sygeplejeråd. Med hvad mener du?",,"Hvis man er utilfreds med det danske sundhedssystem og har penge på lommen, kan man i stedet vælge at betale for, at en privat sygeplejerske, jordemoder, læge eller sundhedsplejerske kommer hjem til en. Og det er der flere og flere danskere, der gør, fortæller en række private udbydere, som DR Nyheder har talt med. - Det giver en øget skævvridning i befolkningens sundhed, så det er simpelthen ulighed i sundhed, og jeg ser det som en glidebane, siger næstformand i Dansk Sygeplejeråd, Anni Pilgaard. Lisbeth Villumsen, der er formand for foreningen Privatpraktiserende Sundshedsplejersker, mener, det blandt andet handler om, at folk selv vil bestemme. - Jeg tror, at folk i dag hellere selv vil bestemme hvor, hvem og hvordan, siger hun og understreger, at hun er sikker på, at udviklingen vil fortsætte mod endnu flere private sundhedsydelser i Danmark. - Det kommunale tilbud er jo ikke alle steder, som det var engang, siger hun. /DR Nyheder/ Hvad synes du? Er det en god udvikling? Giv din mening til kende herunder.",,Indland,2016-05-29T18:57:00+00:00,https://www.dr.dk/nyheder/indland/din-mening-er-mere-privat-sygepleje-en-god-udvikling,DR
VIDEO 'En syg forskel': Jan kommer alene til kræftskanning,"Der er flere fordele i at have en pårørende med til behandling på hospitalet, men Jan Ricks fra Aalborg Ø har ikke et ret stort netværk. Og så er det svært.",,,Sola Kruchov Sørensen,Indland,2016-05-30T18:45:00+00:00,https://www.dr.dk/nyheder/indland/video-en-syg-forskel-jan-kommer-alene-til-kraeftskanning,DR
Sårbare ældre ned til 65 år får hjemmebesøg,Kommune benytter sig af lovændring og besøger sårbare ældre under 75 år.,,"65-årige kan også være sårbare og ensomme og have brug for besøg en gang imellem. Derfor foretager Jammerbugt Kommunes sosu-assistenter og sygeplejersker flere forebyggende hjemmebesøg hos ældre helt ned til 65 år. Ordningen gælder ellers hovedsageligt ældre over 75 år, som skal have tilbuddet om besøg, hvis de karakteriseres som ""sårbare"" ældre. Den sårbare ældre kan måske have en ægtefælle på hospitalet, selv lige være blevet udskrevet eller er generelt ensom. En lovændring har gjort det muligt for kommunerne at komme på besøg hos de yngre ældre, og det benytter man sig altså af i Jammerbugt Kommune. Ifølge koordinator af hjemmebesøgene i kommunen Mai-Britt Gulsted kan man være sårbar på mange måder. - Så kan man have brug for at vende ting i sit liv. Det kan man uanset alder, og nu har vi altså et tilbud til dem, der er fyldt 65 år, siger hun. Jammerbugt Kommune har flyttet ressourcer rundt for også at få tid til hjemmebesøg hos de ældre, som er over 65 år. - Der er rigtig mange mellem 75 og 80 år, der ikke har behov for at få besøg af os, så der har vi jo lidt elastik, som vi kan bruge på de plus 65-årige, siger Mai-Britt Gulsted.",Niels Kjeldsen,Nordjylland,2016-05-17T12:01:00+00:00,https://www.dr.dk/nyheder/regionale/nordjylland/saarbare-aeldre-ned-til-65-aar-faar-hjemmebesoeg,DR
Danske Patienter frygter et A- og B-hold med flere private sundhedsudbydere,"Men man kan ikke bebrejde patienterne for at vælge private tilbud, mener paraplyorganisationen.",,"Det er ikke godt for samfundet, at der kommer flere private sundhedsudbydere som eksempelvis hjemmesygeplejersker, sundhedsplejersker og læger. Sådan siger interesseorganisationen Danske Patienter om, at private sundhedsudbydere er myldret frem gennem de seneste år. - Man kan ikke bebrejde patienterne eller borgerne for at de gerne vil have de her ydelser, hvis de ikke oplever, at kvaliteten er tilstrækkelig god i det offentlige sundhedsvæsen, siger direktør i Danske Patienter, Morten Freil. Han mener, at man bør styrke kvaliteten og kompetencerne i de offentlige tilbud, så der ikke er et marked for private udbydere. - Når der kommer flere og flere private udbydere, er vi bekymrede for, at vi får skabt et A- og B-hold i sundhedsvæsnet, hvor de, der har råd til at købe de gode ydelser, gør det, mens man så samtidig udvander kapaciteten i de offentlige ydelser, fordi man spreder specialisterne ud på nogle private tilbud, siger Morten Freil. Man kan så omvendt sige, at hvis mange vælger de private tilbud, så burde der være flere penge til patienterne i det offentlige? Er det ikke positivt? - Vi tvivler på, at der er flere penge tilbage i det offentlige, fordi der jo er lægemangel. Og hvis flere og flere af dem kommer over i nogle mere attraktive tilbud i det private, risikerer vi netop, at vi udvander kvaliteten i det offentlige sundhedsvæsen, siger Morten Freil og fortsætter: - Og så står vi i virkeligheden tilbage med et endnu større problem, fordi vi har spredt kompetencerne ud på nogle andre tilbud. DR1 sætter i aften fokus på ulighed i sundhed, når det andet afsnit af dokumentarserien ’En syg forskel’ bliver sendt klokken 20:45.",Louise Damløv,Indland,2016-05-30T08:00:00+00:00,https://www.dr.dk/nyheder/indland/danske-patienter-frygter-et-og-b-hold-med-flere-private-sundhedsudbydere,DR
Eksperter om flere private sundhedstilbud: Danskerne er blevet mere kræsne ,"Vi stiller flere krav til vores egne behandlinger og er derfor villige til at betale for dem, forklarer eksperter.",,"Vi vil selv bestemme, hvor og hvornår og hvordan vi skal behandles. Det er en af grundene til, at private sundhedsudbydere er i fremgang, mener udbyderne selv samt flere eksperter, DR Nyheder har talt med. - Vi som befolkning forlanger mere af vores sundhedsvæsen og mere af vores kroppe og vores helbred. Så det er en kulturel udvikling, som vi ser i en lang række lande, siger professor i almen medicin på Aarhus Universitet, Peter Vedsted. Det kan sundhedsøkonom Kjeld Møller Pedersen nikke genkendende til. - Det skal være skræddersyet og tilpasset præcis til ens behov, og på den måde kan man sige, at vi er blevet mere kræsne, siger Kjeld Møller Pedersen, der er professor i sundhedsøkonomi på Syddansk Universitet. Ifølge eksperterne vælger nogle af kunderne hos de private aktører også de offentlige sundhedstilbud fra på grund af besparelser. - Nogle synes nok, at det er blevet for skrabet eller for ringe, og dermed vælger de det private tilbud, som de opfatter som bedre, siger Kjeld Møller Pedersen. I løbet af de seneste 10 år er der kommet markant flere private udbydere af sundhedsydelser, viser tal fra CVR-registeret. I 2005 åbnede 16 private virksomheder, der tilbød sundhedspleje, hjemmesygepleje og jordemødre. I 2015 åbnede i alt 42 udbydere. Flere af udbyderne, som DR Nyheder har talt med, melder om en støt stigning i antallet af kunder. Det samme gør de private læger og sundhedsplejersker, som DR Nyheder har været i kontakt med. - Der er en del af befolkningen, som er i stand til at betale for det, og det kan jo så også være fordi, at der mangler noget i det etablerede sundhedsvæsen, siger Peter Vedsted. I aften kan du i 21 Søndag se meget mere om stigningen af antallet private sundhedsudbydere.",Louise Damløv,Indland,2016-05-29T15:00:00+00:00,https://www.dr.dk/nyheder/indland/eksperter-om-flere-private-sundhedstilbud-danskerne-er-blevet-mere-kraesne,DR
Kan vi finde kuren til at fjerne ulighed i sundhedssystemet?,"De sidste 21 år er forskellen mellem, hvor længe rig og fattig lever, kun blevet større og større. DR forsøger sammen med borgere at finde en løsning.",,"I de sidste to uger har DR dokumentar afsløret enorme forskelle i både sundheden og behandlingen i sundhedssystemet for to grupper borgere i Aalborg - alt efter hvad de skriver på cv’et og på selvangivelsen. I Aalborg øst dør folk i gennemsnit 13 år tidligere end dem, der bor bare syv kilometer væk i det mere velhavende kvarter, Hasseris, og uligheden fortsætter ind i selve sundhedssystemet. Men den stigende ulighed gælder ikke kun i Aalborg - det samme billede tegner sig over hele landet. De sidste 21 år er forskellen mellem, hvor længe rig og fattig lever, kun blevet større og større. Derfor rykker DR til Danmarks fjerdestørste by Aalborg for at finde løsninger på den kløft i danskerne sundhed, der tilsyneladende bliver dybere og dybere. Se med klokken 21.55, når DR1 sender live fra folkehøringen ’ En syg forskel – kan vi finde kuren?' øverst i artiklen.",Anna Sol Jørgensen,Indland,2016-05-31T19:50:00+00:00,https://www.dr.dk/nyheder/indland/kan-vi-finde-kuren-til-fjerne-ulighed-i-sundhedssystemet,DR
"Læge: Der er jo ingen i Danmark, der ikke ved, at rygning er usundt","Sociale og økonomiske problemer står i vejen, når dårligt stillede danskere skal takle livsstils-sygdomme, mener læge.",Løs andre problemer først Kommer ind med en plan Et spørgsmål om kompetencer,"- Nogle gange starter mine konsultationer et helt andet sted end ved livsstilssygdommene. Vi kan jo ikke begynde at lave forkromede motionsplaner, hvis det er helt andre problemstillinger, min patient har. Sådan lyder det fra praktiserende læge, Esben Sevelsted. Han har en praksis i Aalborg, hvor både dårligt stillede patienter fra det fattige Aalborg Øst og det velstillede fra Hasseris kommer. Esben Sevelsted oplever, at de sociale og økonomiske problemer er en hindring for, at de dårligt stillede patienter gør noget ved deres helbred. For patienterne ved godt, at mange af deres vaner er usunde, men når det kniber med at få råd til huslejen, er det ikke løbeturen der står først for, fortæller han. - Hvis ikke der er overskud og motivation til at ændre livsstil, så kan jeg råbe og skrige, men der sker ikke noget. Der er jo ingen i Danmark, der ikke ved, at det er usundt at ryge. Der er ingen mennesker i det her land, der ikke ved, at det er usundt at have for meget fedt omkring maven, siger han. Flere rundbordssamtaler med praktiserende læger og sagsbehandlere vil være en god måde at løse problemet på, mener Esben Sevelsted. - Hvis patienten siger: “Det kan jeg ikke overskue, fordi jeg har problemer med dagpengekontoret”, så kan man jo overveje at lave en rundbordssamtale og se, om man kan være med til at løse nogle af problemerne. Så kan vi sammen fjerne den “hurdle”, der gør, at patienten har svært ved at fokusere på helbredsudfordringerne, siger han. Men den slags konsultationer kræver, ifølge Esben Sevelsted, at han kan sætte mere tid af til de patienter, der har det sværest. - Der er brug for at mere tid til at snakke, når jeg har de svagere patienter til konsultation. Typisk vil det være sværere at motivere en svag patient til livsstilsændringer og også nogle gange til at tage medicin, fordi det kan være en økonomisk udfordring, siger han. Han håber derfor på, at der i den næste overenskomstforhandling bliver sat ressourcer af til længere konsultationer med de patienter, der har brug for det. Helt anderledes oplever Esben Sevelsted konsultationerne med de bedst stillede patienter. Patienter fra Hasseris, der er den velstillede del af Aalborg. - De ressourcestærke patienter har tit konkrete ønsker til, hvad der skal foregå i konsultationen og har ofte ønsker om, at der skal laves nogle bestemte undersøgelser. Typisk har vedkommende læst om det eller hørt om det fra nogle bekendte. Og personen vil gerne have et helbredstjek eller følge op på noget sygdom, han har haft tidligere. Og det alt sammen meget fint, forklarer han. Problemet er, at de går mere til læge, end der er behov for. - De velstillede og veluddannede går nok i virkeligheden for meget til lægen, fordi de får lavet såkaldte helbredstjek, som de ikke har nogen som helst grund til at få lavet. Men dem, der har udfordringen i deres livsstil, kommer for lidt. Hvis de kom mere, så kunne vi forhindre nogen af de skader, de påfører sig med deres livsstil, siger han. De velstillede patienter er, ifølge Esben Sevelsted, gode til at omlægge kost, dyrke motion og stoppe med ryge. Både fordi de ikke har økonomiske og sociale problemer at slås med, men også fordi, de har opbygget kompetencerne i deres barndom, forklarer han. - Hvis du har lært af din far og mor, at det at dyrke motion og holde op med at ryge er sundt, og har set dem gøre det, så er det nemmere efterligne det. Har du oplevet, at for eksempel rygning er en del af hverdagen, er det noget andet. - Det er sværere at bryde den sociale arv, end det er at fortsætte den, siger han. Derfor er der behov for, at de dårligst stillede patienter, samtidig med at de sociale og økonomiske problemer løses, får lært nye kompetencer, mener han. Og det skal gøres på en anden måde, end vi gør i dag. - Vi er nødt til at se på sundhedsoplysning på en helt anden måde, hvis vi vil nå hele vejen rundt. Problemet er, at de kampagner, der bliver lavet, de er henvendt til folk, som er gode til at læse og skrive. Det betyder, at man henvender sig i et sprog som ikke alle forstår - som ikke er naturligt for alle mennesker, siger Esben Sevelsted. Han mener, at de praktiserende læger skal have en langt større rolle i sundhedsoplysningen, for læger som ham lærer, hvordan de skal tale til og forklare patienterne, hvordan de takler helbredet. - Man taler i dag om det nære sundhedsvæsen i modsætning til sygehusene, som jo er blevet det fjerne sundhedsvæsen. Sygehusene er en fabrik, man tager hen på for at rettet noget. Det er en konkret ting, man får lavet, og så tager man hjem igen. Indimellem disse konkrete reparationer, bliver det de praktiserende læger og kommunerne, der skal sørge for sundheden og genoptræningen, og det skal foregå i et meget nært samarbejde mellem kommuner og praktiserende læger, slutter han. Du kan følge Esben Sevelsted og en af hans patienter i dokumentar-serien 'En syg forskel', der sendes på DR1 kl. 20.45 og de næste tre mandage.",Jeppe Kyhne Knudsen,Indland,2016-05-23T16:00:00+00:00,https://www.dr.dk/nyheder/indland/laege-der-er-jo-ingen-i-danmark-der-ikke-ved-rygning-er-usundt,DR
Eksperter: Dårligt stillede kan ikke bare vælge at leve sundt,"Det er vores alle sammens ansvar, at en gruppe i samfundet ikke lever sundt, lyder det fra forsker. ",,"Det er en fejl, hvis man tror, at alle mennesker bare kan vælge at kvitte smøgerne, løbe en tur eller købe sundt ind. Sådan lyder det fra professor i Sundhedsvidenskab på Aarhus Universitet, Peter Vedsted. - Hvis de her mennesker ikke har en livsramme, der gør det muligt at leve et sundt liv, så er det samfundets indretning, der skaber problemet. Og så har vi alle sammen som medlemmer af det danske samfund et medansvar, siger han. Det er læge og ph.d.-studerende Mads Toft Kristensen enig med ham i: - Vi ved, at det er sværere at ændre livsstil, når man er fattig. Det er både i forhold til det økonomiske, men også i forhold til, at man har færre mentale ressourcer. Så det er ikke bare så let at skifte livsstil, hvis man er fattig, forklarer han. De refererer begge til en gruppe i samfundet, der er dårligt uddannede, har lave indkomster og generelt har større risiko for at blive kronisk syge - blandt andet på grund af deres livsstil. Forskning viser også, at denne gruppe går markant mere til lægen end de 25 procent bedst stillede. Og det har konsekvenser for os alle sammen, at en gruppe i samfundet har et markant dårligere helbred end andre, mener Peter Vedsted. - For samfundsøkonomien betyder det, at vi har en gruppe mennesker, som ikke bidrager så meget til vores samlede økonomi. Tværtimod er det dem, vi skal investere en masse af vores økonomi i fra sundhedsvæsenet, der skal rette op på de helbredsproblemer, som denne her gruppe har, siger Peter Vedsted. Samtidig betyder det også noget for vores alle sammens middellevetid, siger han. De 25 procent af befolkningen, der er økonomisk dårligst stillede lever i dag 10 år kortere end de 25 procent bedst stillede. - Hvis vi vil sikre, at vi får vores middellevetid op, så er det netop den her gruppe af ed socialt dårligt stillede, som har et dårligt helbred, vi skal fokusere på, siger Peter Vedsted. Han har trukket sundhedsdata fra 10.000 borgere i henholdsvis velhaverkvarteret Hasseris i Aalborg og det udsatte boligområde Aalborg Øst. I Aalborg Øst har borgerne en gennemsnitslevealder på 67 år, der svarer til gennemsnitslevealderen i Pakistan, mens en borger i Hasseris i gennemsnit lever 80 år. Det svarer til forholdene i Sverige og Østrig. Der er meget mere om ulighed i sundhed, når DR1 sender første afsnit af dokumentarserien 'En syg forskel' i aften klokken 20:45.",Louise Damløv,Indland,2016-05-23T10:15:00+00:00,https://www.dr.dk/nyheder/indland/eksperter-daarligt-stillede-kan-ikke-bare-vaelge-leve-sundt,DR
Rigshospitalet ruster sig til fejlbehæftet it-system,"80 amerikanske hjælpere og massiv forberedelse skal sikre, at Rigshospitalet undgår de fejl, som Herlev og Gentofte Hospital har haft med det nye it-system Sundhedsplatformen. Det nye system går i luften natten til lørdag. ",Det bliver ikke problemfrit Kurser skal ruste ansatte Superbrugere hjælper Spændte på systemet,"På Rigshospitalets gange er der i disse dage ekstra høj aktivitet blandt de hvide kitler. Læger og sygeplejersker forbereder sig nemlig på, at et omfattende it-system ved navn Sundhedsplatformen går i luften på Rigshospitalet, der også omfatter Glostrup Hospital. Her prøver man især at undgå de fejl, systemet allerede har voldt Herlev og Gentofte Hospital, som var de første, der blev koblet på Sundhedsplatformen tilbage i maj 2016. Vicedirektør på Rigshospitalet Susanne Poulsen erkender vigtigheden i, at Rigshospitalet tager deres forholdsregler overfor systemet. – På Rigshospitalet har vi haft rigtig meget opmærksomhed på, at der ikke skal ske de samme fejl, når vi går live med systemet. Vi har arbejdet på højtryk for at få det meget mere klart i forhold til, hvad det var dengang (på Herlev og Gentofte Hospital red.), siger hun. Hun vurderer, at man har lært rigtig meget af det, der er sket på Herlev og Gentofte Hospital. Her modtog man allerede de første to uger 9.000 meldinger om fejl i it-systemet. Det fremgår af en pressemeddelelse fra Region Hovedstaden, som blev offentliggjort den 7. juni 2016. Formand for Rigshospitalets Overlægeråd Fin Biering-Sørensen er enig i, at Rigshospitalet er bedre rustet. Han mener, at de ansatte på Herlev og Gentofte Hospital har fanget mange af systemets udfordringer. – Vi er heldigvis klart bedre forberedt, end man har været i stand til at være, da Sundhedsplatformen gik i luften på Herlev og Gentofte Hospital, siger formanden. Han understreger dog, at det ikke betyder, at systemet bliver problemfrit. – Vi vil selvfølgelig få nogle nye udfordringer, som ikke er set før, og det vil klart kunne give anledning til frustration og ærgrelse, siger han. Han har sammen med Susanne Poulsen og andre fra ledelsen aftalt, at der skal være en åben kommunikation omkring fejl og utilsigtede hændelser, så der efterfølgende kan findes løsninger, hvis der opstår problemer. På Rigshospitalet forsøger man at skabe tryghed blandt de ansatte. Her har 9.000 ansatte allerede været på kurser de sidste otte uger. – Vores opgave er selvfølgelig at sikre, at vores medarbejdere er uddannede, så de kan bruge Sundhedsplatformen, siger vicedirektør Susanne Poulsen. Hun understreger, at man slet ikke kan bruge it-systemet uden at være uddannet i det. Se interviewet med Susanne Poulsen fra DR2 Morgen: Udover kurserne er 1.200 af Rigshospitalets ansatte blevet udnævnt til såkaldte superbrugere. Superbrugerne er dedikerede ansatte, som har fået ekstra kurser i platformen. Deres opgave bliver at støtte de øvrige ansatte, så de kommer bedre ind i systemet. Fin Biering-Sørensen er fortrøstningsfuld. – Vi har fået bedre superbrugere, uddannelsesmaterialet er blevet bedre, og vi har deres erfaringer (Herlev og Gentofte Hospital red.) at trække på. Så derfor ser vi på det med spænding og lidt større fortrøstning, end vi gjorde for noget tid siden. Også superbrugere fra Herlev og Gentofte Hospital, som allerede er bekendte med systemet, kommer og hjælper til. Derudover vil 80 amerikanske hjælpere være tilstede, når systemet går i luften. De har erfaring med at implementere systemet andre steder i verden. På Rigshospitalet vil man nu bare gerne i gang med projektet. Derfor venter man i spænding på, at Sundhedsplatformen går i luften. Det sker natten til lørdag klokken tre. – Nu handler det om at kaste sig ud i det. Vi har skruet lidt ned for aktiviteten de første fire uger, så de ansatte har lidt længere tid til patienterne og dermed også til at lære systemet at kende, siger vicedirektøren. Denne artikel er lavet i samarbejde med journaliststuderende fra RUC.",Julie Bach Sandholm,Indland,2016-11-04T08:09:00+00:00,https://www.dr.dk/nyheder/indland/rigshospitalet-ruster-sig-til-fejlbehaeftet-it-system,DR
GRAFIK Det vidste du (måske) ikke om 1. maj,"Vidste du for eksempel, at der, bortset fra arrangøren, LO København, kun er kvindelige talere på hovedscenen i Fælledparken i år?",,"I dag fejres arbejdernes internationale kampdag traditionen tro i Fælledparken i København - og det er den faktisk blev siden 1890, da politiet dengang forbød arbejderne at demonstrere i gaderne - hvorefter 50.000 mennesker strømmede til Fælleden. Siden da er Fælledparken blev synonym med 1. maj-fejringen, men landet over afholdes der ligeledes festligheder og taler i parker og haveanlæg. Historisk set har målene for kampdagen ændret sig. På en stor international konference i 1889, blev det besluttet, at 1. maj 1890 skulle være en international demonstrationsdag. Arbejdernes hovedkrav var det samme verden over - en arbejdsdag på otte timer. Det krav blev indfriet i 1919, hvor man i Danmark indførte en arbejdsdag på otte timer. I 1938 kom den første lov om betalt ferie, og 1974 blev den fem dage lange arbejdsuge indført. Se grafikken øverst og blive klogere på ting du (måske) ikke vidste om 1. maj-arrangementet.",Mikael Rømer,Indland,2016-05-01T04:58:00+00:00,https://www.dr.dk/nyheder/indland/grafik-det-vidste-du-maaske-ikke-om-1-maj,DR
Operakompagnier: Det lille operakompagni laver opera i børnehøjde,For tiden er kompagniet på skoleturné med ”Tryllefløjten”.,,"Det Lille Operakompagni Sang og saxofonkvartet er den utraditionelle besætning hos ”Det lille operakompagni”, der blev oprettet i 2010, og siden har specialiseret sig i at skabe opera for børn. Det er vigtigt for kompagniet at producere korte operaer, der passer til den unge målgruppe, men som samtidig giver børnene en oplevelse af at have oplevet en ”rigtig” opera. For tiden er kompagniet på skoleturné med ”Tryllefløjten”. FacebookHjemmeside",DR P2,Klassisk,2016-05-08T08:55:00+00:00,https://www.dr.dk/nyheder/kultur/klassisk/operakompagnier-det-lille-operakompagni-laver-opera-i-boernehoejde,DR
Nu begynder sporarbejdet på Fyn igen: Togbusser hele pinsen,"DSB har endnu engang taget fat på sporarbejdet mellem Nyborg og Odense. 
",,"Der er igen indsat togbusser på strækningen mellem Nyborg og Odense indtil natten efter mandag den 16. maj klokken 02.00. Det skyldes, at der i Pinsen igen er planlagt sporarbejde mellem Nyborg og Odense. Det betyder, at de rejsende i stedet skal bruge 50 minutter på at passere strækningen i stedet for 15 minutter. Sporarbejdet er en del af et omfattende sporarbejde, som begyndte i Kr. Himmelfartsferien i sidste uge og forløber henover sommeren og slutter den 7. august. - Sporarbejdet ligger på det her tidspunkt, fordi at det er i perioder med ferier og helligdage, at vi generer færrest pendlere. Det er en aftale, vi har lavet sammen med jernbanevirksomhederne, siger Marianne Rasmussen, anlægschef i Banedanmark. Banedanmarks sporarbejde gik i gang den 4. maj, og i løbet af den forgangne uge, har der været forsinkelser og reduceret togdrift over Fyn. Derfor har Banedanmark set på, om de kunne gøre pinsens sporarbejde mindre besværligt for kunderne. - Vi har selvfølgelig set på, om der er noget, som vi kunne gøre bedre. Jeg skal i øvrigt beklage, at vi kom ud i den situation. Det vil vi helst ikke opleve igen. Derfor har vi set på planerne sammen med vores entreprenører, og vi har vagt at reducere det omfang, som vi egentlig havde planlagt at skulle lave her i pinsen for at skabe en langt mere robust tidsplan, siger Marianne Rasmussen.",Rikke Gredsted Seidenfaden,Indland,2016-05-13T20:37:00+00:00,https://www.dr.dk/nyheder/indland/nu-begynder-sporarbejdet-paa-fyn-igen-togbusser-hele-pinsen,DR
Læger og sygeplejersker frygter for patientsikkerheden med ny aftale,"Skrabet aftale skaber øget arbejdspres, lyder det fra sygehusansatte.",,"Usædvanlig stram og skrabet. Sådan betegner sygeplejersker og læger den aftale om næste års økonomi, som torsdag blev indgået mellem regeringen og Danske Regioner. - Økonomiaftalen ser meget skrabet ud. Vi har en udvikling, hvor der er flere og flere syge, og flere og flere ældre medborgere. De har krav på en god behandling, og det koster penge, siger Andreas Rudkjøbing, formand for Lægeforeningen. Aftalen betyder, at kravet om en årlig produktivitetsstigning på to procent fortsætter. Det kommer samtidig med, at andelen af behandlingskrævende patienter bliver større, og regionerne skal løfte nye store opgaver som eksempelvis retten til at blive behandlet inden for en måned. - Der er ingen tvivl om, at vi løber ufatteligt stærkt ude i sundhedsvæsenet allerede i dag, og en fortsættelse af skruen med effektivitetskravet gør det kun værre, siger lægeforeningens formand. Også formand for Dansk Sygeplejeråd Grete Christensen finder det uholdbart, at man bliver ved at skrue op for kravet om højere effektivitet. - Vi er i en situation, hvor det er svært at få øje på regeringens målsætning om at sikre et trygt og godt sundhedsvæsen. - Hvis den vision skal blive til noget, så må politikerne pege på, hvilke opgaver i sundhedsvæsenet de vil skære bort, for ellers hænger det ganske enkelt ikke sammen, siger Grete Christensen. Formand for Danske Regioner Bent Hansen (S) kalder økonomiaftalen for ""noget af det strammeste"", han nogensinde har været med til. /ritzau/",,Politik,2016-06-09T13:51:00+00:00,https://www.dr.dk/nyheder/politik/laeger-og-sygeplejersker-frygter-patientsikkerheden-med-ny-aftale,DR
VIDEO En syg forskel: 'Alle de fremmedord forstår jeg ikke en brille af',"54-årige Johnny Larsen fra Aalborg Øst har svært ved at forstå de informationer, han får fra læger og sygeplejersker.",,,Kristina Herlev Wulff,Indland,2016-05-31T21:30:00+00:00,https://www.dr.dk/nyheder/indland/video-en-syg-forskel-alle-de-fremmedord-forstaar-jeg-ikke-en-brille-af,DR
Hospital hyrer særlige sygeplejersker til at hjælpe børn gennem kræftforløb,"For at komme forskellen i børns chancer for at overleve kræft til livs, ansætter afdeling nu såkaldte navigatorsygeplejersker. ",,"Et barn har dårligere chancer for at overleve et kræftforløb, hvis barnets forældre er skilt, er lavtuddannede, eller hvis barnet har søskende. Det viser en ny undersøgelse, som Rigshospitalet og Kræftens Bekæmpelse står bag. Derfor har børnekræftafdelingen på Rigshospitalet nu ansat særlige sygeplejersker, som skal hjælpe familier i risikogruppen gennem de ofte meget omfattende behandlingsforløb. - De her dårlige overlevelsesrater tager vi meget alvorligt, så vi har ansat navigatorsygeplejersker, der kan hjælpe de her familier, siger professor og overlæge på Rigshospitalets børnekræftafdeling Kjeld Schmiegelow. Hvert år dør cirka 30 børn af kræft i Danmark, men hvis man kunne udligne den forskel, der skyldes børnenes sociale baggrund, ville tre til fem af de børn ikke dø, konkluderer forskerne bag undersøgelsen. - Behandlingen af et barn med kræft er uoverskueligt kompleks, og familierne kan have svært at orientere sig i det, forklarer Kjeld Schmiegelow. Men navigatorsygeplejerskerne er ikke det eneste redskab til at komme uligheden i overlevelsen hos kræftramte børn til livs, mener han. Det kræver også yderligere forskning i, hvorfor lige netop de børn med søskende, lavtuddannede eller skilte forældre har større risiko for at dø af deres sygdom. - Vi skal også grave dybere ned i årsagerne. Vi skal blandt andet se, om det skyldes, at de er blevet forsinket i deres diagnoseforløb, og om de har gået for lang tid derhjemme, siger Kjeld Schmiegelow. Undersøgelsen er baseret på alle de 3.797 børn fra 0 til 18 år, der fik konstateret kræft i perioden 1990 til 2009. I aften kan du se mere om ulighed i sundhed, når DR1 sender sidste program i serien ""En syg forskel"". Det er klokken 20.45.",Louise Damløv,Indland,2016-06-13T10:35:00+00:00,https://www.dr.dk/nyheder/indland/hospital-hyrer-saerlige-sygeplejersker-til-hjaelpe-boern-gennem-kraeftforloeb,DR
Loge for sygeplejersker hjælper mænd med at bestå,Frafaldet for mandlige sygeplejestuderende er højere end for kvinder - derfor er der stiftet en broderloge.,,"En broderloge for mandlige studerende mindsker frafaldet for mandlige sygeplejelever på VIA University College i Holstebro. Det viser erfaringerne efter tre år med en broderloge i Holstebro. På landsplan er der 2448 studerende på VIAs sygeplejerske-uddannelse, og heraf er kun fire procent mænd. I følge VIA er mændene mere tilbøjelige til at droppe ud af uddannelsen end kvinderne. Frafaldet for mænd er 30 procent, mens kvindernes frafald ligger på 19 procent af de studerende. Logen har i øjeblikket 11 medlemmer, men kun de ni er studerende. De to sidste er færdige med uddannelsen, men hjælper stadig logebrødrene. En af brødrene er Claus Lars Clausen. Han fortæller, at logebrødrene spænder et sikkerhedsnet ud under hinanden under uddannelsen. - Vi ringer til hinanden, hvis vi har fornemmelsen af, at der er noget galt. Er der en broder, der ikke møder op til undervisning eller misser bussen et par gange, så får han et opkald, siger Claus Lars Clausen, der i logen bærer navnet ""Broder Claes."" Der er i øjeblikket ni mænd og 341 kvinder på uddannelsen i Holstebro, så mændene kan godt føle sig isolerede. - Det er ikke så let at sidde som ene mand i en klasse med 40 kvinder og skulle indrømme, at der er noget af stoffet, der er for vanskeligt. Der er logen også en mulighed for at bryde isolationen, fortæller Claus Lars Clausen. Udover den faglige del består logevirksomheden også af en masse socialt. Der har været arrangementer som paintball, ølsmagning og fællesspisning, men der har også været en faglig udflugt til Statsfængsel Midtjylland, hvor de indsatte så frem til, at seks sygeplejersker ville komme på besøg. De blev dog skuffede, da de opdagede, at alle sygeplejerskerne var mænd.",Steen Færgemand,Midt- og Vestjylland,2016-06-23T08:03:00+00:00,https://www.dr.dk/nyheder/regionale/midtvest/loge-sygeplejersker-hjaelper-maend-med-bestaa,DR
Minister om ulighed i sundhed: Vi skal behandle mennesker forskelligt,"Sundhedsminister Sophie Løhde vil give folk lige muligheder, men det kræver, at man behandler patienter i sundhedssystemet forskelligt.",,,Morten Bjerregaard,Politik,2016-05-23T20:55:00+00:00,https://www.dr.dk/nyheder/politik/minister-om-ulighed-i-sundhed-vi-skal-behandle-mennesker-forskelligt,DR
Frivillige går med socialt udsatte til lægen og på sygehuset,"Mange vil ikke komme til behandling, hvis de ikke fik støtte, mener sygeplejerske.",,"De rigeste og mest ressourcestærke er gode til at bruge tilbuddene i sundhedssystemet, men det kniber mere for socialt udsatte og folk med lav indkomst. Det har foreningen Social Sundhed i Aarhus forsøgt at gøre noget ved det. Her tilbyder 50 frivillige at tage med udsatte borgere til lægen og på sygehuset. Førtidspensionist Janus Ørbæk Holmgaard har benyttet sig af tilbuddet. - Nogle gange får man så meget information, at det kan det være svært at håndtere. Hvad var det, lægen sagde, jeg skulle huske til næste gang? Hvad var det, jeg skulle gøre?, forklarer han. Janus Ørbæk Holmgaard lider af flere kroniske sygdomme og besøger tit lægen og hospitalet. Han har takket ja til at få en frivillig brobygger med til lægen, medicinstuderende Jesper Bjørn. -Det at jeg er med, og at der er en anden, der hører det, Janus får at vide, det giver ham sikkerhed for, at han får det ud af samtalen, som han skal, mener Jesper Bjørn. Sygeplejerske Line Raunsbæk Knudsen, som behandler Janus Ørbæk Holmgaard, er enig. Hun tror, at en række udsatte borgere har stor gavn af at have en frivillig med. - Mange af dem ville ikke komme, hvis de ikke havde en støtte. Derfor er det vigtigt at tage fat i lige præcis den gruppe, mener hun. Brobyggerne er personer under uddannelse i sundhedssektoren og findes indtil nu kun i Aarhus. Det eneste tilskud, de får, er, at kommunen dækker deres transportudgifter. Der er 50 frivillige brobyggere i foreningen Social Sundhed i Aarhus.",Kasper Thulstrup,Østjylland,2016-06-02T07:30:00+00:00,https://www.dr.dk/nyheder/regionale/oestjylland/frivillige-gaar-med-socialt-udsatte-til-laegen-og-paa-sygehuset,DR
92-årige Ingrid har privat sygeplejerske: Kommunen sendte for mange forskellige,"Det koster 538 kroner i timen, når Ingrid Påhlsson får besøg af en privat sygeplejerske. Men det vil hun hellere end gerne give, siger hun. ",Flere virksomheder melder om vækst Træt af for mange forskellige sygeplejersker,"92-årige Ingrid Påhlson er en af de danskere, som gennem de seneste år har fået øjnene op for privat sundhedspleje. I flere måneder er den samme privatsygeplejerske kommet jævnligt hos Ingrid Påhlsson og hjulpet hende med at vaske sår. - Det betyder meget for min tryghed, at at det er en, jeg kender, og en der kender mig og mine særheder, siger Ingrid Påhlson, da DR Nyheder besøger hende sammen med privatsygeplejersken Jill Trolle. Sygeplejersken er i dag kommet for at rense Ingrid Påhlssons sår. - Jeg tænker, at du lige får et fodbad inden, siger sygeplejersken Jill Trolle til Ingrid Påhlsson. Jill Trolle tager 538 kroner i timen, men for Ingrid Påhlsson er det alle pengene værd. - Der er ikke noget, jeg hellere vil bruge mine penge på end at få god pleje, siger den 92-årige dame og fortsætter: - Og det har jeg sagt helt fra jeg endnu var i arbejde. Der sagde jeg, at når jeg bliver gammel, skal jeg have, så jeg kan betale den pleje, jeg har brug for og køre i de taxaer, jeg har brug for. Og det gør jeg. Ingrid Påhlsson er langt fra den eneste, der i dag vælger at betale for at få en anden behandling, end den der bliver tilbudt i det offentlige sundhedsvæsen. Ifølge en række private udbydere, som DR Nyheder har talt med, er efterspørgslen stigende. Og ifølge tal fra CVR-registeret er det ikke kun sygepleje, der er i stigning. I 2005 åbnede der ifølge registeret 16 private virksomheder, som tilbød sundhedspleje, hjemmesygepleje og jordemødre. I 2015 åbnede i alt 42 udbydere. En af forklaringerne på den stigende interesse for privat sygepleje er ifølge Dansk Sygeplejeråd besparelser i det offentlige: - Der er mange steder, hvor kommunerne er blevet tvunget til at skære ned på både hjemmehjælpere, men også på hjemmesygepleje, siger næstformand Anni Pilgaard. Samtidig viser tal fra DRs undersøgende databaseredaktion, at kommunerne er gået fra årligt at bruge 45.092 kroner per ældre over 65 år i 2008 til 39.847 kroner i 2014. Det var netop utilfredsheden med det kommunale tilbud, der fik Ingrid Påhlsson til at betale sig fra en - i hendes øjne - bedre ydelse hos den private sygeplejerske. Hun begyndte at bruge den private sygeplejerske i en periode, hvor hun dagligt skulle have lavet en kompressions- og sårbehandling. Her sendte kommunen flere forskellige hjemmesygeplejersker ud til hende. - Der var jo 18 forskellige, og til sidst var det sådan, at jeg sagde ""jamen jeg orker ikke at lære, hvad I hedder, for vi ses jo ikke mere"", fortæller Ingrid Påhlsson og fortsætter: - Jeg kunne jo godt sige ja tak til kommunen på deres betingelser, men det her er på mine betingelser, og det er mit velvære, det drejer sig om. Også de private læger og sundhedsplejersker, som DR Nyheder har været i kontakt med, melder om en stigning i antallet af kunder. I aften kan du i 21 Søndag følge Jill Trolles arbejde hjemme hos Ingrid Påhlsson og se mere om stigningen i private sundhedsudbydere.",Louise Damløv,Indland,2016-05-29T17:00:00+00:00,https://www.dr.dk/nyheder/indland/92-aarige-ingrid-har-privat-sygeplejerske-kommunen-sendte-mange-forskellige,DR
Sundhedspersonale om nyt it-system: Det er uacceptabelt,"Nyt it-system gik i luften den 21. maj, og siden har der været over 9000 episoder, hvor det ikke fungerede, som det skulle.",,"Det er uacceptabelt, at det nye it-system i Region Hovedstadens sundhedsvæsen, Sundhedsplatformen, er smækfyldt med fejl. Det er beskeden til regionens ledelse fra læger, sygeplejersker og lægesekretærer på Herlev og Gentofte hospitaler to uger efter, at det nye it-system gik i luften. For selvom der må forventes børnesygdomme i opstartsfasen, så er grænsen nået nu. - Det er foruroligende, at der er så mange indmeldinger om ikke helt uvæsentlige fejl, siger formand for Lægeforeningen i Region Hovedstaden, Helene Hvidman. Sundhedsplatformen gik i luften den 21. maj, og siden har der været over 9000 episoder, hvor systemet ikke fungerede, som det skulle. Region Hovedstaden har overfor P4 København bekræftet, at fejlene blandt andet omhandler bestillinger af blodprøver, der ikke går igennem, og henvisninger til kræftbehandling, der har siddet fast i systemet. Hospitalerne har i de seneste uger haft langt færre patienter end normalt, men når de efter planen inden længe skal op på fuld kraft igen, kan det få alvorlige konsekvenser. - Vil den hjælp, der er i dag stadig være til stede? For der er mange problemstillinger, der skal løses. Ellers vil det være et rigtigt svært arbejdsmiljø for vores medlemmer, siger kredsformand i Dansk Sygeplejeråd, Vibeke Westh. Vicedirektør på Herlev og Gentofte hospitaler, Anne Gram, afviser, at der har været flere og mere alvorlige fejl end forventet.",Jonas Deiborg,København,2016-06-03T03:58:00+00:00,https://www.dr.dk/nyheder/regionale/hovedstadsomraadet/sundhedspersonale-om-nyt-it-system-det-er-uacceptabelt,DR
Britisk forsker om sygeplejerskedrab: Sådan kan 'dødsengle' opdages,"Britisk kriminolog har fundet flere gennemgående karaktertræk i 16 sager, hvor sygeplejersker har dræbt patienter.",Røde flag kan afsløre 'dødsengle' Modvilje mod at viderebringe mistanke Underliggende psykologiske udfordringer Screening og kontrol af sundhedspersonale,"Sygeplejersker, der gør deres kollegaer utrygge med morbide historier, stjæler medicin og konsekvent foretrækker nattevagter. Det er nogle af de advarselstegn, som et britisk studie fra Birmingham City University, der har undersøgt 16 drabsdømte sygeplejersker, kommer frem til. - Vi fandt 22 faktorer, som disse dødsengle havde tilfælles. Vi peger på, at en kombination af mellem fem og ni af disse faktorer sandsynligvis kan indikere, at hospitalet skal være opmærksomme på en bestemt sygeplejerske, siger David Wilson, der er professor i kriminologi og den ene af forfatterne til studiet. Studiet gennemgår 16 sygepleje-drabssager fra Europa og USA, hvor mere end 120 patienter er blevet dræbt i årene 1977 til 2009. Sagerne ligner på mange måder den danske sag om en 31-årig sygeplejerske, der netop er idømt livstid for drab på flere af sine patienter. Såkaldte 'dødsengle' er et medieskabt udtryk, som især pressen i Storbritannien, hvor der har været flere sådanne sager, har brugt til at kategorisere det plejepersonale, der begår drab på patienter, fortæller David Wilson. Som forsker fandt han det netop interessant, om der var sammenhæng mellem den store opmærksomhed på 'dødsengle'-sagerne og så antallet af egentlige drab begået af sygeplejesker. Studiet viser, at forekomsten af drab på patienter er minimal set i forhold til, hvor mange sygeplejersker der hver dag arbejder med at behandle patienter. Men der er visse fællestræk i de analyserede sager, som hospitaler og kollegaer kan være opmærksomme på, hvis fremtidige sager skal undgås, mener han. Tyveri af medicin til eget forbrug, konsekvent efterspørgsel efter nattevagter, psykologiske problemer og morbide historier med fascination af død og ulykke er alle såkaldte røde flag, der ikke skal ignoreres, mener David Wilson. - Som i den her danske sag var mange af de dømtes kollegaer mistænksomme omkring opførslen af den specifikke medarbejder. Men vi fandt samtidig en modvilje mod at bringe mistanken videre til ledelsen, siger han og fortsætter: - Hvis vi accepterer dette som en generel tendens blandt sager om 'dødsengle', så handler det om at have nogle procedurer, der tillader, at såkaldte whistleblowere kan sige, at de har stærk mistanke om, hvad deres kollegaer laver. De skal ikke straffes, hvis de står frem, siger han og henviser til, at det oftest er kollegaerne til de dømte, der først fatter mistanke. En anden gennemgående faktor, som forskerne fandt i studiet, var, at mange af de drabsdømte sygeplejersker udviste tegn på at være psykologisk utilpassede, allerede inden de gik ind i sygeplejefaget. Flere havde allerede inden kæmpet med større og mindre psykologiske problemer. De er ikke nødvendigvis sindsyge, men personlighedsforstyrrelse var udbredt blandt drabsdømte i de undersøgte sager, fortæller David Wilson. - Min erfaring er, at drabene ikke er spørgsmål om sindssyge, men i stedet en lyst til at udøve en form for magt, som er fraværende i deres liv, siger han. Netop stillingen som sygeplejerske gør, at personer med sådanne karaktertræk forstærkes i deres lyst til at udøve magten over for patienterne og gøre skade på dem, i takt med at de søger at skubbe deres egne og andres grænser. - Min tilgang til sådanne seriemordere er derfor ikke, at de er sindsyge, men mere at de søger at dræbe, fordi det giver dem en følelse af, at de er gudelige, siger han. Ifølge David Wilson kan der derfor være god grund til at screene sygeplejersker, læger og andet plejepersonale, inden et hospital ansætter dem. Et problem var nemlig også, at der i nogle af de analyserede sager var tale om, at sygeplejerskerne rejste fra et hospital til et andet, når der opstod mistanke om deres arbejde. - Fordi de hele tiden skiftede hospital, blev personale- og administrative procedurer forskinket, så man ikke fik samlet op på problemet, indtil de havde dræbt igen, siger han. For nogle af de dømte vil karaktertrækkene dog ikke afsløre sig med det samme, men vil i stedet vise sig over tid i arbejdet med patienter. Derfor er det også nødvendigt, at man indretter sundhedsvæsnet på en måde, der kan håndtere meldinger om mistænkelig adfærd. - Det handler om at give magt til kollegaerne, så de føler, at de kan gøre opmærksom på mistænkelig adfærd, siger han.",Alexander Hecklen,Indland,2016-06-24T17:25:00+00:00,https://www.dr.dk/nyheder/indland/britisk-forsker-om-sygeplejerskedrab-saadan-kan-doedsengle-opdages,DR
Regeringen har skåret i initiativer til at bekæmpe ulighed i sundhed,"For dårligt, mener S, men Venstre afviser og siger, at man skal tænke bredere end kun sundhedspolitisk for at bekæmpe uligheden.",Droppet sundhedstjek Venstre afviser: Vi skal tænke bredere,"Regeringen har fjernet eller beskåret flere af de initiativer, der kunne være med til at udligne ulighed i sundhed. Den ulighed, der blandt andet betyder, at de dårligst stillede har flere sygdomme og i gennemsnit dør 10 år tidligere end de bedst stillede. Sådan lyder kritikken fra Socialdemokraternes sundhedsordfører Flemming Møller Mortensen. - Det er meget bedrøveligt, at regeringen med næsten kirurgisk præcision har fjernet eller beskåret de tiltag, som vi havde lavet for at bekæmpe den massive ulighed i sundhed, siger han og refererer til, at regeringen har skåret i en række af den tidligere regerings initiativer. V-regeringen har blandt andet droppet et sundhedstjek, som skulle fange kroniske sygdomme som KOL og diabetes. Derudover har regeringen skåret 250 millioner kroner af budgettet til den såkaldte forpligtende kronikerplan i 2016, 2017 og 2018. I samme periode bruger regeringen 75 millioner mindre, end den tidligere regeringen havde planlagt, til en national lungesatsning, som skulle løfte indsatsen for patienter med sygdomme som KOL. Det fremgår af en opgørelse, som Finansministeret har lavet. - Og det er rigtig ærgerligt, for den indsats har danskerne brug for, siger Flemming Møller Jensen. Men hos Venstre afviser sundhedsordfører Jane Heitman, at regeringen ikke prioriterer at bekæmpe uligheden i sundhed. - Jeg forstår ikke, at Flemming Møller Mortensen kan få det indtryk, siger hun og forklarer, at det ikke kun handler om, hvor mange penge sundhedsvæsnet får, når man skal bekæmpe social ulighed i sundhed. - Det drejer sig også om de indsatser, man har i forhold til skole, beskæftigelse og uddannelse, siger Jane Heitman. Hun understreger, at regeringen med finansloven afsatte 2,4 milliarder kroner i 2016 øremærket til sundheds- og ældreområdet, mens Socialministeret netop har lanceret 10 langsigtede mål. - Og det er mål, som netop retter sig mod de udsatte unge, udsatte børn og mennesker med psykiske vanskeligheder, siger Jane Heitman. Der er mere om uligheden i sundheden, når DR i aften sender folkehøring fra Aalborg. Her samler vi hovedpersonerne fra programserien En syg forskel, fagfolk og eksperter for at finde løsninger på den store kløft i danskerne sundhed. Det er på DR1 kl. 21.55 og du kan samtidig give din mening til kende her på dr.dk.",Louise Damløv,Indland,2016-05-31T05:44:00+00:00,https://www.dr.dk/nyheder/indland/regeringen-har-skaaret-i-initiativer-til-bekaempe-ulighed-i-sundhed,DR
GRAFIK Stor ulighed i efterbehandling af blodpropper,"Velstillede patienter med blodprop i hjertet benytter sig af flere ydelser i efterbehandlingen end de dårligst stillede patienter, viser ny undersøgelse.",,"DR Dokumentar har fået undersøgt forløbet af 43.036 hjertepatienter, som har været indlagt på et dansk sygehus i perioden 2010-2013, for at finde ud af, om der er forskel i efterbehandlingen af patienter, som tilhører den mest velstillede tredjedel målt på indkomst eller den mindst velstillede tredjedel. En patient, der har haft en blodprop i hjertet bør inden for seks måneder have kontakt til hospitalet mindst én gang og blive tilbudt følgende tre ydelser: Fysisk træning, patientuddannelse og en opfølgende lægesamtale. Men gennemgangen viser en tydelig skævhed i behandlingen i forhold til indkomst. Patienter med en høj familieindtægt havde 20,1 procent større chance for at modtage alle tre ydelser sammenlignet med patienter, der tilhører den tredjedel med den laveste familieindtægt. Undersøgelsen viser også, at patienter med en lang uddannelse havde 24, 3 procent større chance for at modtage alle tre ydelser sammenlignet med patienter uden uddannelse. Kommunikationen mellem sundhedsvæsenet og den udsatte patientgruppe kan være en grundene til den store ulighed, siger Søren Paaske Johnsen, der har ledet undersøgelsen. - Jeg tror, det handler om en kommunikation, som er problematisk mellem sundhedsvæsenet og de udsatte patientgrupper. Derudover handler det også om, at de udsatte patientgrupper har en samlet livssituation, som gør det vanskeligt at overskue de tilbud, de får. De har ikke den energi og styrke der skal til for at tage ordentligt ejerskab over deres sygdomsforløb, siger Søren Paaske Johnsen, forskningsoverlæge på Institut for Klinisk Medicin på Aarhus Universitetshospital. Se grafikken øverst i artiklen, og bliv klogere på hvilke ydelser man har krav på i efterbehandlingen af en blodprop.",Morten Bjerregaard,Indland,2016-05-30T18:45:00+00:00,https://www.dr.dk/nyheder/indland/grafik-stor-ulighed-i-efterbehandling-af-blodpropper,DR
50 husstande skal genhuses efter voldsom tagbrand i København,En voldsom tagbrand hærgede mandag eftermiddag en beboelsesejendom i Københavns Nordvestkvarter.,,"Branden, der hærgede en fem etager høj beboelsesejendom på Ørnevej i Københavns Nordvestkvarter, får store konsekvenser for mindst 50 husstande, som skal genhuses. - Det drejer sig om beboerne i fire eller fem opgange, siger vagtchef Carsten Reenberg fra Københavns Politi til Ritzau. Branden bredte sig til fire opgange og hele 16 køretøjer og 44 brandfolk kæmpede i lang tid med flammerne uden at få dem under kontrol: Først omkring klokken 19.30 fortalte brandvæsnet, at branden var under kontrol. Men efterslukningen vil først slutte ved 22.00-22.30-tiden, vurderer operationschef Jan Kirk-Iversen fra Hovedstadens Beredskab. - Taget er helt udbrændt og styrtet sammen over de fire opgange, fortæller han til Ritzau. Nogle af lejlighederne er blevet ødelagt af selve branden, mens andre lejligheder er ødelagte af skader efter røg og vand fra slukningen. Hovedstadens Beredskab skriver på Twitter, at de vil være til stede i området de næste tre-fire timer.",Morten Bjerregaard,Indland,2016-06-06T18:49:00+00:00,https://www.dr.dk/nyheder/indland/50-husstande-skal-genhuses-efter-voldsom-tagbrand-i-koebenhavn,DR
Personalet på supersygehus må droppe efternavnet på brystlommen,"Det Nye Universitetshospital i Aarhus lader det være op til læger og sygeplejersker, om de vil skilte med deres efternavn.",,"Patienterne kan i fremtiden i højere grad komme til at være på fornavn med læger og sygeplejersker på det Det Nye Universitetshospital i Aarhus. Hovedsamarbejdsudvalget har nemlig lavet nye fællesregler for sundhedspersonalets navneskilte, som betyder, at det bliver frivilligt for personalet, om de vil have efternavnet på brystlommen, hvis de føler et sikkerhedsmæssigt behov for det. Det er for personalets skyld, fortæller Charlotte Thorup, der er næstformand for udvalget og fællestillidsrepræsentant for sygeplejersker og radiografer. - Det er for at beskytte sig, så man ikke kan findes af patienter og pårørende, hvis man eksempelvis har et specielt efternavn, forklarer hun. Reelt har det længe været sådan på for eksempel skadestuen, at personalet kunne droppe efternavnet. Nu bliver det så bredt ud. - Det har ikke været et problem indtil nu, så det tror jeg heller ikke, det bliver fremadrettet. Sygeplejerskernes fagforening, DSR i Region Midtjylland, råder medlemmerne til at bruge den delvise anonymitet, hvis de er utrygge. - Det er der ikke nogen sikkerhedsmæssige argumenter mod i forhold til patienterne, siger næstformand Gert Petersen. Samtidig bliver der ryddet op i betegnelser som ”reservelæge” og ”specialeansvarlig sygeplejerske”, sådan så der i stedet blot vil stå ”læge” og ”sygeplejerske”. Den ændring er dog ikke for personalets, men for patienternes skyld. - Det skal være et dansk ord, som patienter og pårørende kan forstå, når de ser navneskiltet.",Flemming Nielsen,Østjylland,2016-07-19T05:25:00+00:00,https://www.dr.dk/nyheder/regionale/oestjylland/personalet-paa-supersygehus-maa-droppe-efternavnet-paa-brystlommen,DR
"Mød sygeplejersken, skolelæreren og præsten: Når hemmeligheder er en del af jobbet","Hver eneste dag deler vi fortrolige oplysninger med fagpersoner, der har forpligtet sig på at sikre, at vores hemmeligheder ikke kommer videre. Mød tre af dem her.",Nøglen til den bedste behandling Den svære tavshed Det sidste og eneste helle Hvad er tavshedspligt?,"Nogle erhverv kræver, at man skal kunne rumme andre menneskers hemmeligheder. For uanset om man er læge eller præst, skal man kunne holde tæt, når man er offentligt ansat. Faktisk kan det være direkte strafbart at lade munden løbe og dele ud af oplysninger, man som ansat i den offentlige sektor har fået i fortrolighed. Når 26-årige Maria Larsen som sygeplejerske får private oplysninger af sine patienter og indsigt i deres journaler, er det informationer, hun skal og vil holde for sig selv. - Hvis jeg skal kunne tilbyde mine patienter den bedst mulige behandling, har jeg behov for, at der er et tillidsbånd mellem os, fortæller Maria Larsen. Hvis en ung mand eksempelvis har taget stoffer, så er det vigtigt for Maria Larsen, at han deler den hemmelighed med hende, uden at frygte at hun deler informationen med hans forældre. - At han tør fortælle mig noget fortroligt, har stor betydning for den behandling, jeg giver. Derfor er tavshedspligten et utrolig væsentligt redskab for mig som sygeplejerske, siger Maria Larsen. Men somme tider kan kravet om at være tro mod patienten også sætte Maria Larsen i et svært etisk dilemma. - Hvis patientens pårørende gerne vil have indsigt i behandlingen, men patienten ikke ønsker det, så må jeg - uanset om jeg synes, det er en god ide eller ej - stå fast ved min tavshedspligt, forklarer hun. I helt særlige situationer har sygeplejersker og andre offentlige ansatte dog lov til at bryde med tavshedspligten. Det er tilladt, hvis de får kendskab til, at der foregår noget kriminelt. Også for folkeskolelærer Michael Perch fra Næstved er tavshedspligten vigtig. Men selvom tilliden mellem lærer og elev er afgørende, er der også situationer, hvor han må bryde med fortroligheden og underrette andre om de ting, han har fået indsigt i. - Jeg er elevernes tillidsperson, men jeg er også en del af et system, der skal handle, hvis den unge mistrives, siger Michael Perch. For alle lærere har et særligt ansvar for at gribe ind, hvis de bliver opmærksomme på, at en elev har det dårligt, understreger han. - Det kan være benhårdt at skulle bryde med den fortrolighed, et barn har vist dig, men på den anden side ser jeg det som en måde at hjælpe et barn til at få det bedre. Hvor både sygeplejersker og lærere i helt særlige situationer har lov til at bryde med tavshedspligten, er der derimod ingen indskrænkninger i tavshedspligten for teologuddannede Mette Birk, der arbejder som gadepræst i Aarhus. - Når folk kommer og taler med mig som præst, kan de vide sig helt sikre på, at deres hemmeligheder ikke kommer videre, fortæller hun. Danske præster er nemlig den eneste faggruppe i samfundet, som fortsat har det, der kaldes en udvidet tavshedspligt. Det betyder, at de lovligt må fortie kriminelle forhold, som de har fået indsigt i gennem en fortrolig samtale. Og netop den regel er for Mette Birk vigtig at holde fast ved. - Præsten er efterhånden det sidste og eneste helle, der er tilbage i vores samfund. Det sidste sted, hvor du kan komme og fortælle, hvad du har på hjertet uden at skulle frygte for, at andre kommer efter dig, siger Mette Birk. Derfor oplever hun også som præst, at det kan være alvorlige emner som vold, kriminalitet og svære tanker, folk har brug for at tale med hende om. Og selvom det kan være hårdt at lægge øre til, føler hun aldrig, at hemmelighederne bliver for tunge at bære rundt på. - Men skal nok være af en helt særlig støbning for at varetage det her job, og det har jeg gennem mit arbejdsliv brugt en del tid på at blive klar til, siger hun.",Mathilde Sørensen,Indland,2016-07-28T07:00:00+00:00,https://www.dr.dk/nyheder/indland/moed-sygeplejersken-skolelaereren-og-praesten-naar-hemmeligheder-er-en-del-af-jobbet,DR
Kendt advokat skal forsvare drabsdømt sygeplejerske,Et enigt nævningeting kendte i byretten en 31-årig sygeplejerske skyldig i tre drab og et drabsforsøg.,- Jeg tager sagen med ro,"En sygeplejerske fra Nykøbing Falster har allieret sig med en af landets mest kendte advokater, efter at hun i juni blev idømt fængsel på livstid for at dræbe tre patienter. Det er advokat Michael Juul Eriksen, der i forbindelse med den kommende ankesag får til opgave at forsvare den 31-årige sygeplejerske Christina Aistrup Hansen. - Hun har spurgt, om jeg vil varetage hendes interesser i landsretten, og det har jeg sagt ja til, siger advokaten, der tidligere har forsvaret eksempelvis rockeren Brian Sandberg, islamisten Said Mansour og terroristen Omar el-Husseins medsammensvorne. Siden sin anholdelse for mere end 16 måneder siden har sygeplejersken nægtet sig skyldig. Blandt andet har hun hævdet, at hele sagen bunder i rygter og ondsindet sladder blandt kolleger på Nykøbing F. Sygehus. Efter at have læst dommen undrer Michael Juul Eriksen sig da også over, at Retten i Nykøbing Falster valgte at kende den tiltalte skyldig. - Jeg synes, at den bevismæssigt virker ret tynd i forhold til, at hun blev dømt. - Det virker også som om, at det for en stor dels vedkommende har været en popularitetskonkurrence. Efter min opfattelse har det haft indflydelse på sagen, hvorvidt man har kunnet lide hende som person eller ej, mener advokaten. Ifølge ham er der ikke grund til at lægge så meget i, at ikke en eneste af de seks nævninger eller tre juridiske dommere mente, at sygeplejersken skulle frifindes. - De har jo truffet afgørelsen på baggrund af den sag, som de har fået forevist. I landsretten bliver det en anden sag, så det tager jeg med ro. Under ankesagen planlægger Michael Juul Eriksen at bede nye eksperter om at vurdere sagens beviser. - Jeg forestiller mig, at jeg vil benytte mig noget mere af sagkyndig assistance og holde deres vurderinger op imod de eksperter, som anklagemyndigheden anvender. Jeg synes umiddelbart, at de tekniske beviser har været lidt for ensidige, siger advokaten. /ritzau/",,Indland,2016-07-12T13:50:00+00:00,https://www.dr.dk/nyheder/indland/kendt-advokat-skal-forsvare-drabsdoemt-sygeplejerske,DR
To lig fundet ved Frederiksværk: 11 personer anholdt," Politiet fandt onsdag ligene af henholdsvis en mand og en kvinde ved Frederiksværk i Nordsjælland, fortæller Nordsjællands Politi.",Efterforskes som drab,"11 personer er blevet anholdt, efter politiet tidligere på dagen fandt ligene af henholdsvis en mand og en kvinde ved Frederiksværk i Nordsjælland. Det bekræfter Nordsjællands Politi over for DR Nyheder. - I øjeblikket er vi i gang med at udrede trådene, og skal have afhørt alle de indbragte i løbet af natten. Samtidig pågår der undersøgelser på gerningsstederne, fortæller Henrik Gunst, der er politikommissær ved Nordsjællands Politi. Liget af manden, der var i slutningen af 20'erne, blev fundet onsdag eftermiddag i et skovområde ved Frederiksværk. - Vi modtog en anmeldelse om, at der var blevet fundet et lig i skoven, så vi tog derop. I forbindelse med den indledende efterforskning kom vi så i kontakt med tre personer på hans adresse, og de henledte så opmærksomheden til en adresse på Vinderød Enghavevej, som vi tog hen til. Der fandt vi så den døde kvinde, fortæller Henrik Gunst. Mandens død bliver nu efterforsket som ""et mistænkeligt dødsfald"", fortæller politikommissæren. - Kvindens død bliver derimod efterforsket som et drab, siger han. Otte personer opholdt sig i rækkehuset, og de er alle blevet anholdt. Derudover er de tre personer, som blev fundet på mandens adresse, også blevet anholdt, fortæller efterforskningslederen. - Både de døde og de anholdte er fra Eritrea, og derfor kæder vi de to dødsfald sammen, siger Henrik Gunst.",Thomas Klose Jensen,Indland,2016-07-06T21:03:00+00:00,https://www.dr.dk/nyheder/indland/lig-fundet-ved-frederiksvaerk-11-personer-anholdt,DR
Sprængladning dræber én og sårer flere ved tysk restaurant,,,,Carsten Thomsen,,2016-07-25 00:00:00,https://www.dr.dk/nyheder/eksplosion-i-tyskland-draeber-en-person-og-saarer-flere?focusId=3543997,DR
Studerende: Vi skal have kontakt til forskning og det faglige,Både Dansk Industri og Dansk Erhverv kritiserer at studerende har for få timer.,,"- Vi har længe vidst, at der var et problem med for få timer på især humaniora. Men at det er så mange, det er nærmest tragisk, siger næstformand i Danske Studerendes Fællesråd Andreas Birch Olsen. En opgørelse fra Uddannelses- og Forskningsministeriet viser, at studerende på 62 uddannelser har mindre en fem undervisningstimer om ugen. De studerende mener, at det er stærkt problematisk, hvis ikke studerende har kontakt til undervisere, forskningsmiljøer og den faglige verden, de skal operere i bagefter. - Vi får altså ikke skabt verdens bedst uddannede unge ved at lade dem sidde og læse bøger og artikler derhjemme. Både Dansk Erhverv og Dansk Industri frygter, at talenter bliver tabt på gulvet, når der undervises så lidt. For eleverne mister en vigtig mulighed for udvikling, når de på det nærmeste er i gang med et selvstudie, siger Mette Fjord Sørensen, uddannelsespolitisk chef i Dansk Erhverv. Også i Dansk Industri er man bekymret over udviklingsmulighederne, siger underdirektør Charlotte Rønhoff Københavns Universitet tegner sig for 32 uddannelser på listen, og her gennemfører man et krav på /ritzau/",,Indland,2016-07-05T07:26:00+00:00,https://www.dr.dk/nyheder/indland/studerende-vi-skal-have-kontakt-til-forskning-og-det-faglige,DR
Minister overrasket over håndtering af fortrolig data ,"Det er afgørende, at fortrolige oplysninger bliver håndteret med påpasselighed, mener Sophie Løhde (V).",,"Fortrolige oplysninger skal behandles med varsomhed. Men det har sundhedsmyndighederne tidligere ikke været gode nok til. Sådan lyder det i en skriftlig kommentar fra sundhedsminister Sophie Løhde (V). Den kommer, efter det onsdag er kommet frem, at mere end fem millioner cpr-numre ved en fejl er endt hos en kinesisk virksomhed på ukrypterede cd'er. - Det overrasker mig ærlig talt, at sundhedsmyndighederne tidligere ikke har været mere påpasselige med helbredsoplysninger. - Det er jo fortrolige oplysninger, og derfor er det også helt afgørende, at oplysningerne bliver behandlet derefter, og det har åbenbart ikke været tilfældet, skriver Sophie Løhde. Det var Statens Serum Institut (SSI), der egentlig havde sendt oplysningerne i et anbefalet brev til Danmarks Statistik. Cpr-numrene og en række helbredsoplysninger lå i brevet som ukrypteret data på to cd'er. Men ved en fejl endte brevet hos Chinese Visa Application Centre, som ifølge sin egen hjemmeside er en kommerciel virksomhed, der uafhængigt og uden at være formelt knyttet til de kinesiske myndigheder håndterer flere rutineopgaver forbundet med visumansøgninger. Det skete i februar 2015. Men nu bliver der ifølge ministeren passet bedre på den type informationer. - Procedurerne er i dag lavet om. Helbredsoplysninger bliver nu krypteret, så det ikke umiddelbart er muligt at læse dem, skriver Sophie Løhde. /ritzau/",,Indland,2016-07-20T17:53:00+00:00,https://www.dr.dk/nyheder/indland/minister-overrasket-over-haandtering-af-fortrolig-data,DR
Soldater lukker den sidste vej til 300.000 civile i Aleppo,"Regeringssoldater har lukket den eneste vej ind i oprørernes del af Aleppo, hvor der bor cirka 300.000 civile.",,"Syriske regeringsstyrker har lukket den strategisk vigtige Castello Road, som er den eneste vej, der fører til den østlige del af storbyen Aleppo, hvor oprørerne holder til. Det oplyser overvågningsgruppen Syriens Observatorium for Menneskerettigheder. - De østlige kvarterer er nu helt belejrede, siger direktør Rami Abdel Rahman. Ifølge observatoriet blev mindst 16 oprørere dræbt i søndagens offensiv mod Aleppo, som er kontrolleret af regeringsstyrker i vest og oprørere i øst. Ifølge FN bor der omkring 300.000 civile i de oprørskontrollerede områder af Syriens næststørste by. Castello Road er udover at være benyttet af oprørerne også blevet brugt af butiksejere til at bringe varer ind. Belejringer af både regimet og dets modstandere har haft en ødelæggende indvirkning i andre områder af Syrien, herunder byen Madaya. Her er snesevis af mennesker ifølge nødhjælpsorganisationer døde af sult og underernæring. FN vurderer, at knap 600.000 mennesker bor under belejring i Syrien af hovedsageligt regeringsstyrker. Den østlige del af Aleppo er ikke udpeget af FN som belejret, men beboere klager over mangel på fødevarer og skyhøje priser. /ritzau/AFP",,Udland,2016-07-17T13:59:00+00:00,https://www.dr.dk/nyheder/udland/soldater-lukker-den-sidste-vej-til-300000-civile-i-aleppo,DR
Sprængladning dræber én og sårer flere ved tysk restaurant,,,,Carsten Thomsen,,2016-07-25 00:00:00,https://www.dr.dk/nyheder/eksplosion-i-tyskland-draeber-en-person-og-saarer-flere?focusId=3538721,DR
Tysk politi opjusterer dødstal til 10,"Intet tyder på islamistisk terror, siger politiet efter angreb ved et indkøbscenter i München.",Flere meldes dræbt,"Der er ingen indikationer på, at islamistiske terrorister står bag angrebet på indkøbscentret Olympia-Einkaufszentrum. Det siger en talsperson fra politiet i München ved et pressemøde. Politiet kan heller ikke bekræfte, at der er tale om terror, men kun at der i øjeblikket er tale om en ""akut terrortilstand"". Kansler Angela Merkel stabschef, Peter Altmaier, vil heller ikke på nuværende tidspunkt lægge sig fast på, om der er tale om terror. - Vi kan ikke udelukke, at det kan forbindes med terrorisme, men vi kan heller bekræfte det, men vi efterforsker i den retning, siger Peter Altmaier ifølge Reuters til tysk tv. Først lød meldingen på mindst seks døde og et ukendt antal er sårede, men omkring klokken 22.30 opjusterede politiet dødstallet til otte personer. Klokken 01.26 oplyser politiet ifølge Reuters, at antallet af dræbte i München er nu oppe på ti. Politiet undersøger i øjeblikket, om en mulig gerningsmand er blandt de dræbte.  https://twitter.com/PolizeiMuenchen/status/756592150465409024  Jagten på den eller de mulige gerningsmænd, der står bag angrebet på indkøbscenteret, er dog stadig i gang. Politiet opfordrer på Twitter til, at man venter med yderligere spekulationer og diskussioner om baggrunden for angrebet.  https://twitter.com/PolizeiMuenchen/status/756574345665863680  Skyderiet begyndte angiveligt i en McDonald's ved indkøbscentret. Den første melding om skyderiet kom omkring kl. 18.00. Politiet har afspærret dele af motorvejsnettet rundt om byen og opfordrer samtidig til, at man holder sig væk fra de store veje. Hovedbanegården er spærret af, og både tog-, bus- og sporvognslinjer er taget ud af drift. Politiet opfordrer alle til at blive indendørs.",Alexander Hecklen,Udland,2016-07-22T19:35:00+00:00,https://www.dr.dk/nyheder/udland/tysk-politi-opjusterer-doedstal-til-10,DR
Politiet til borgere i Dallas: Bliv inde i sikkerhed,Efter drab på fem betjente er luftrummet over byen delvist lukket.,,"Der hersker undtagelsesagtige tilstande i Dallas, Texas, efter at flere gerningsmænd har skudt og dræbt fem politibetjente, mens yderligere seks er såret. Jagten på gerningsmændene er i fuld gang, tre er anholdt, men politiet føler sig ikke sikre på, at de har pågrebet alle mistænkte endnu, siger David Brown, leder af politiet i Dallas, på et pressemøde. Politichefen og Dallas borgmester, Mike Rawlings, anbefaler borgerne i området til at blive væk fra det centrale Dallas, da det fortsat er et ”aktivt gerningssted”, og myndighederne leder efter mulige bomber, som en af gerningsmændene hævder er placeret i byen. Borgere opfordres i stedet til at holde sig orienteret på kommunen og politiets fælles hjemmeside, der dog er gået ned. Samtidig er luftrummet over Dallas delvist lukket, mens politiet jagter flere mistænkte. Dallas er USA’s niende største by med cirka 1,3 millioner indbyggere. De tre mistænkte gerningsmænd, der er anholdt, afhøres lige nu. En fjerde har forskanset sig i et garageanlæg, hvor han skyder mod politiet og siger, at der bomber overalt i bygningen og i centrum.",Nicolas S. Nielsen,Udland,2016-07-08T06:22:00+00:00,https://www.dr.dk/nyheder/udland/politiet-til-borgere-i-dallas-bliv-inde-i-sikkerhed,DR
GRAFIK Hvad svarer dit 13-skala karaktergennemsnit til i dag?,Den nuværende skala har gjort det nemmere at være dansk studerende i udlandet. Men hvad er forskellen?,,"Tilbage i 2006 gik danske uddannelsesinstitutioner fra ti-trins-skalaen til den nuværende 7-trins-skala. Ændringen skulle nemlig gøre det nemmere at sammenligne danske karakter med den såkaldte internationale ECTS-karakterskala, der er inddelt i syv trin. Men hvordan ser den nuværende karakterskala ud i forhold til den gamle ti-trins-skala? Og hvad svarer dit 13-skala karaktergennemsnit til i dag? Se grafikken forneden, der sammenligner de to.",Adnan Al-Adhami,Indland,2016-07-29T21:27:00+00:00,https://www.dr.dk/nyheder/indland/grafik-hvad-svarer-dit-13-skala-karaktergennemsnit-til-i-dag,DR
OVERBLIK Halvandet år med angreb i Frankrig,"Charlie Hebdo, Bataclan, Nice og nu igen i Saint-Étienne-du-Rouvray. Frankrig har endnu en gang været mål for et terrorangreb. ",26. juli: Præst dræbt under gidseltagning i kirke 14: juli: Angrebet under Bastille-dagen i Nice November 2015: 130 mistede livet i Paris August 2015: Soldater afværgede togangreb Januar 2015: Charlie Hebdo og jødisk supermarked,"Det er knap to uger siden, den franske præsident Francois Hollande stod frem foran befolkningen og fordømte et angreb på landet. I dag har han måttet gøre det igen. Og igen har han meddelt, at der er tale om et terrorangreb udført af gerningsmænd, der har bekendt sig til Islamisk Stat. - Daesh (andet ord for Islamisk Stat, red.) har erklæret krig mod os. Vi må kæmpe med alle midler, mens vi samtidig respekterer de love, der gør os til et demokrati, lød det fra præsident Hollande. Præsidenten befinder sig i byen Saint-Étienne-du-Rouvray, hvor angrebet fandt sted tirsdag formiddag kort før klokken 10. Bevæbnet med knive trængte to mænd ind i en kirke og tog fem personer som gidsler, heriblandt to nonner og en præst. Den 84-årige præst blev dræbt og et andet gidsel er i livsfare. Gerningmændene blev skudt og dræbt af politiet, da de var på vej ud fra kirken. Gidseldramaet efterforskes nu af den franske antiterror-enhed og ifølge nyhedsbureauet AP er en tredje person blevet anholdt i forbindelse med angrebet. Frankrig har de seneste år været udsat af en række voldsomme angreb, der har kostet mange menneskeliv. Francois Hollande har efter angrebet i Nice forlænget den undtagelsestilstand, som landet har været i efter angrebet 13. november, med tre måneder. DR Nyheder har samlet et overblik over nogle af de angreb, som har ramt landet inden for blot halvandet år. Se dem her: Den franske nationaldag Bastilledagen blev i år plettet af terrorangrebet i kystbyen Nice, hvor mindst 84 personer blev dræbt og over 200 blev såret. Den 31-årige tunesiske gerningsmand, Mohamed Lahouaiej-Bouhlel, havde ifølge den franske anklager i Paris, François Molins, planlagt angrebet i op til et år. Han kørte lastbilen på knap en to kilometer lang strækning på promenaden, hvorfra både franskmænd og turister kort forinden overværet fyrværkeri på nationaldagen. Fransk politi har anholdt fem personer, som menes at have tilknytning til Bouhlel. Ifølge den franske BFMTV og avisen Le Monde skulle Bouhlels ekskone været blandt de anholdte. Om aftenen fredag d. 13. november 2015 blev Frankrig ramt af det hidtil blodigste terrorangreb. Her angreb en række gerningsmænd flere steder i hovedstaden Paris – heriblandt spillestedet Bataclan. Hele 130 personer mistede livet ved angrebene seks forskellige steder i Paris. Islamisk Stat tog efterfølgende skylden for angrebet. Den belgiske statsborger Salah Abdeslam, der mistænkes for at være den eneste overlevende af de otte gerningsmænd, blev anholdt 18. marts i år og er nu tiltalt for terror. Lørdag d. 22. august formåede to civilklædte amerikanske soldater samt en amerikaner, der ikke er i militæret, og en brite at overmande en 26-årig mand, der åbnede ild med en Kalashnikov-riffel i et højhastighedstog på grænsen mellem Belgien og Frankrig. En enkelt person blev såret af skuddene, men overlevede. Manden, der har marokkanske rødder, blev sigtet for terror, men har selv afvist denne påstand. Han forklarer i stedet, at det var et forsøg på røveri. De fire passagerer, der overmandede den 26-årige blev hædret med den højeste franske fortjenstmedalje, Æreslegionen. Den 7. januar 2015 angreb to maskerede mænd satire-magasinet Charlie Hebdo i Frankrigs hovedstad, Paris. Her blev 12 personer dræbt, mens 11 blev kvæstet. Den ene eaf de 12 dræbte var en betjent, som de to terrorister skød og dræbte i forbindelse med deres flugt fra gerningsstedet. Dagen efter tog de to gerningsmænd – brødrene Said og Cherif Kouachi – en person som gidsel i en trykkerivirksomhed i byen Dammartin-en-Goële. Gidslet undslap uskadt, mens de to brødrene blev dræbt af fransk politi. Samtidig med gidseltagningen i Dammartin-en-Goële tog en anden person, Amedy Coulibaly, en række gidsler i et jødisk supermarked i Paris. Foruden Coulibaly selv mistede fire gidsler livet. Coulibaly dræbte desuden en kvindelig betjent dagen efter angrebet på Charlie Hebdo. De tre gerningsmænd var en del af den samme islamistiske gruppering fra det 19. arrondissement i Paris.",Thomas Klose Jensen,Udland,2016-07-15T11:50:00+00:00,https://www.dr.dk/nyheder/udland/overblik-halvandet-aar-med-angreb-i-frankrig,DR
23.498 får afslag på at komme ind på drømmestudiet,"De mange afviste dækker både over ansøgere med for lave karakterer, ansøgere, der ikke opfylder kriterierne eller har sendt mangelfulde ansøgninger afsted.",Har du fået afslag? Her er der vejledning,"Efter sommerferien kan 66.439 studerende begynde deres drømmeuddannelse. Men 23.498 står i den stik modsatte situation. De har nemlig fået nej til en studieplads. Tal fra Den Koordinerede Tilmelding viser, at for 11.534 er uddannelsesdøren smækket i, fordi de ikke har haft højt nok eksamensgennemsnit til at komme ind det studie, de har søgt. Ifølge chefanalytiker Mie Dahlskov Pihl fra Arbejderbevægelsens Erhvervsråd, er det dog en positiv udvikling, at der er så mange uddannelser med høj optagelseskarakter. Det er nemlig tegn på, at flere uddannelser tiltrækker et højt antal ansøgere. - Det er flere tusinder, der får afslag, og som må sætte sig ned og sluge den bet, det er ikke at komme ind på drømmeuddannelsen. Men der er altså mange studier, der stadig har ledige pladser og ikke kræver et tårnhøjt gennemsnit. Mange af dem er faktisk uddannelser, vi har brug for, at folk søger, som for eksempel Erhvervsakademierne og professionsbachelorerne, siger Mie Dahlskov Pihl. De 23.498 ikke-optagne dækker udover de 11.534, som er blevet afvist fra deres studier, også over 11.964 såkaldt afmeldte. De har enten fået afslag, fordi de slet og ret ikke opfylder kriterierne til uddannelsen, har udfyldt en mangelfuld ansøgning eller selv har trukket deres ansøgning. Den samlede andel af ansøgere, som ikke får en studieplads, er stort set uændret fra sidste år. - Antallet af afviste er på samme niveau som tidligere, så de unges søgemønstre går i retning af andre uddannelser end lige for eksempel de humanistiske, hvoraf nogle er lukket ned. Det stigende optag på læreruddannelsen, it - og ingeniør-uddannelserne er jo et udtryk for, unge søger hen, hvor vi andre siger, der er brug for, de søger hen, siger Mie Dahlskov Pihl.",Louise Brodthagen Jensen,Indland,2016-07-29T17:44:00+00:00,https://www.dr.dk/nyheder/indland/23498-faar-afslag-paa-komme-ind-paa-droemmestudiet,DR
Islamisk Stat tager skylden for terrorangreb i Nice,"Terrorgruppe hævder, at det var en af deres ""soldater"", der kørte gennem menneskemængde på Frankrigs nationaldag.",Fem personer anholdt,"Islamisk Stat hævder at stå bag det terrorangreb, der kostede 84 mennesker livet på Frankrigs nationaldag, da en lastbil kørte to kilometer gennem en menneskemængde i Nice. - Den person, der udførte angrebet i Nice, Frankrig, og kørte folk over, var en af Islamisk Stats soldater, skriver gruppens eget nyhedsmedie, Amaq, ifølge AP og Reuters. - Han udførte aktionen efter opfordringer om at ramme folk fra den koalition, der bekæmper Islamisk Stat, lyder det videre i meddelelsen. Her nævner de ikke navnet på gerningsmanden, som politiet dog har identificeret som den 31-årige tuneser Mohamed Bouhlel. Den franske premierminister Manuel Valls havde i forvejen givet udtryk for, at Mohamed Bouhlel havde forbindelse til en terrororganisation. Men selvom Islamisk Stat tager skylden for angrebet, findes der ifølge AP endnu ikke beviser for, at det rent faktisk er gruppen, der står bag. I alt er 202 personer blevet såret i angrebet, og 52 af dem svæver mellem liv og død. Flere personer savnes fortsat. Det er stadig uklart, om gerningsmanden handlede alene, men fransk politi har anholdt i alt fem personer, der menes at have forbindelse til ham - tre af dem her til morgen. I dag har Frankrig indledt tre dages officiel landesorg, og præsident François Hollande har indledt et ekstraordinært ministerråd om situationen. Præsidenten har desuden forlænget den undtagelsestilstand, som Frankrig har befundet sig i siden terrorangrebet 13. november sidste år, med tre måneder.",Annelise Hartmann Eskesen,Udland,2016-07-16T08:31:00+00:00,https://www.dr.dk/nyheder/udland/islamisk-stat-tager-skylden-terrorangreb-i-nice,DR
Rekordmange har fået tilbudt studieplads på videregående uddannelser,Mere end 1.000 flere studerende end sidste år kan se frem til at begynde på en videregående uddannelse efter sommerferien. ,,"1.138. Så mange flere studerende end sidste år har fået tilbudt en studieplads på en videregående uddannelse efter sommerferien. Det viser tal fra Den Koordinerede Tilmelding, som er offentliggjort i dag. Det er rekordmange, som er optaget på landets uddannelsesinstitutioner, og det glæder uddannelses- og forskningsminister Ulla Tørnæs (V). - Særligt er jeg glad for, at flere er optaget på uddannelser, som har gode jobmuligheder. Jeg arbejder målrettet på at skabe et bedre match mellem vores uddannelser og arbejdsmarkedets behov, siger ministeren. Særligt på læreruddannelsen og ingeniøruddannelsen mærker man en stor interesse fra de studerende, og på begge uddannelser er optaget steget. Også fra Dansk Erhverv får de studerende ros for deres ansøgning til landets uddannelser: - Overordnet set er vi meget tilfredse med tallene. Det lader til, at de unge har lyttet til, hvad vi har sagt i forhold til, hvor vi har brug for folk. Teknologi spiller en stadig større rolle, og der er brug for kvalificeret arbejdskraft – ikke mindst inden for it og også ingeniør-uddannelserne, siger uddannelses- og forskningspolitisk chef i Dansk Erhverv, Mette Fjord Sørensen, der dog aner en smule malurt i bægeret. - Der er et fald i de kortere videregående uddannelser, for eksempel handels - og serviceøkonom. Vi håber, det er en engangsforestilling, for vi har brug for, at flere interesserer sig for det merkantile område. Det er forholdsvis nye uddannelse, som i høj grad har kontakt til små og mellemstore virksomheder, så erhvervslivet har naturligvis også et ansvar for at synliggøre jobfunktionerne, siger hun. Det er ifølge Dansk Erhverv også glædeligt, at der i alle landets regioner har været vækst i optaget af studerende. En vurdering ministeren deler. - Adgang til kvalificeret arbejdskraft i hele landet er en afgørende forudsætning for vækst og udvikling, siger Ulla Tørnæs.",Louise Brodthagen Jensen,Indland,2016-07-29T16:04:00+00:00,https://www.dr.dk/nyheder/indland/rekordmange-har-faaet-tilbudt-studieplads-paa-videregaaende-uddannelser,DR
,,,,,,,https://www.dr.dk/nyheder/tema/danske-soldater-pa-nato-mission,DR
GRAFIK Det ved vi om lastbil-angrebet på menneskemængden i Nice,"84 personer er døde, efter en lastbil torsdag aften kørte ind i en menneskemængde ved strandpromenaden i Nice.",,"Et terrorangreb har igen rystet Frankrig, og adskillige mennesker har mistet livet. Angrebet fandt sted torsdag aften i den franske havneby Nice, der hvert år tiltrækker omkring fem millioner turister. Ved 22.30-tiden kørte en lastbil ind i en stor menneskemængde, som var samlet på standpromenaden i byen for at se et stort fyrværkeri i forbindelse med fejringen af den franske nationaldag, Bastilledagen Det ved vi om angrebet: Opdateres løbende... Politiet var massivt tilstede i går:",Nicolas S. Nielsen,Udland,2016-07-14T22:54:00+00:00,https://www.dr.dk/nyheder/udland/grafik-det-ved-vi-om-lastbil-angrebet-paa-menneskemaengden-i-nice,DR
,,,,,,,https://www.dr.dk/nyheder/tema/flygtningepres-pa-europa,DR
QUIZ: Vind billetter til klassiske musikfestivaler,"Sommerlandet vrimler med klassiske musikfestivaler, og igen i år kan du vinde billetter med DR P2 og programmet FestivalSommer.",Mandag 25/7 Tirsdag 26/7 Onsdag 27/7 Torsdag 28/7 Fredag 29/7,"Følg med i livet på de klassiske sommerfestivaler gennem DR P2. Hør det daglige magasin FestivalSommer alle hverdage kl. 18.05 og koncerttransmissionerne i P2 Koncerten kl. 19.20. Du kan deltage i lodtrækningen om billetter for to til en af sommerens klassiske musikfestivaler ved at svare rigtigt på dagens spørgsmål. Alle vindere får direkte besked. Svar rigtigt på dagens spørgsmål og du er med i lodtrækningen om billetter til Copenhagen Summer Festival – Ji Young Lim, 31/7, kl. 16.30, Charlottenborg Festsal. Send dit svar til P2quiz@dr.dk og husk at oplyse navn og adresse. Vi bringer svaret kl. 18.50. Alle vindere får direkte besked. (link bliver aktivt lørdag kl. 07.00 og forsvinder mandag kl. 19:30) Svar rigtigt på dagens spørgsmål og du er med i lodtrækningen om billetter til Odsherred Kammermusikfestival – Opus ZOO, 2/8, kl. 19.30, Hempel Glasmuseum, Nykøbing Sj. Send dit svar til P2quiz@dr.dk og husk at oplyse navn og adresse. Vi bringer svaret kl. 18.50. Alle vindere får direkte besked. (link bliver aktivt tirsdag kl. 07.00 og forsvinder kl. 19:30) Svar rigtigt på dagens spørgsmål og du er med i lodtrækningen om billetter til Klassiske koncerter i Djurs og Mols – Michala Petri & Kroger Kvartetten, Dråby Kirke, kl. 19.30. Send dit svar til P2quiz@dr.dk og husk at oplyse navn og adresse. Vi bringer svaret kl. 18.50. Alle vindere får direkte besked. (link bliver aktivt onsdag kl. 07.00 og forsvinder kl. 19:30) Svar rigtigt på dagens spørgsmål og du er med i lodtrækningen om billetter til Odsherred Kammermusikfestival – Ronald Brautigam, 3/8, kl. 19.30, Hempel Glasmuseum, Nykøbing Sj. Send dit svar til P2quiz@dr.dk og husk at oplyse navn og adresse. Vi bringer svaret kl. 18.50. Alle vindere får direkte besked. (link bliver aktivt torsdag kl. 07.00 og forsvinder kl. 19:30) Svar rigtigt på dagens spørgsmål og du er med i lodtrækningen om billetter til Tivoli Sommerklassisk – Australian Chamber Orchestra, 4/8, kl. 19.30, Tivoli. Send dit svar til P2quiz@dr.dk og husk at oplyse navn og adresse. Vi bringer svaret kl. 18.50. Alle vindere får direkte besked. (link bliver aktivt fredag kl. 07.00 og forsvinder kl. 19:30)",Maria Mau Bolwig Andersen,Klassisk,2016-07-22T10:54:00+00:00,https://www.dr.dk/nyheder/kultur/klassisk/quiz-vind-billetter-til-klassiske-musikfestivaler,DR
Sygeplejersker: Kæmpebesparelse til fare for patientsikkerheden,900 årsværk. Så mange stillinger foreslår Region Hovedstaden at spare væk i nyt forslag. Det vækker stor bekymring hos sygeplejerskerne i regionen.,,"Region Hovedstaden skal spare 360 millioner kroner på hospitalsbudgettet i de kommende år. Det kommer til at kunne mærkes i hele hovedstadens sundhedsvæsen. Sådan lyder det i forslaget fra Region Hovedstaden. - Det er klart, at servicen bliver forringet, og der kommer også til at være noget sundhedspersonale, der skal løbe stærkere, siger Sophie Hæstorp Andersen (S), regionrådsformand i Region Hovedstaden. Besparelserne er en del af budgetforslaget for 2017, som blev fremlagt for regionsrådspolitikerne i går. Det er ikke kun i Region Hovedstaden, at der skal spares i sundhedsvæsenet. Mens personalet på sygehusene i Region Sjælland slipper for fyringsrunder næste år, så kommer der fyringer i alle andre regioner. Også i psykiatrien bliver sparekniven fundet frem, og det ærgrer regionsformanden. - Det betyder, at vi får færre åbningstimer på nogle af vores akutklinikker, siger Sophie Hæstorp Andersen. Hos sygeplejerskerne i Region Hovedstaden tager man forslaget med stor bekymring. - Det er ét stort kludetæppe af forringelser. Det er ret forfærdeligt. Vi er dybt bekymrede, for det lader til, at nogle af de her forslag også vil gå ud over patientsikkerheden, siger Vibeke Westh, formand for sygeplejerskerne i hovedstaden. Hun håber, at man kan finde andre løsninger end den store fyringsrunde. - Vi skal finde en måde at finde de penge på, med lidt mere rolighed og lidt langsommere kadence, siger Vibeke Westh. Budgetforslaget skal diskuteres og besluttes af regionsrådet den 20. september.",Marcus Mathiasen Bank,København,2016-08-24T08:02:00+00:00,https://www.dr.dk/nyheder/regionale/hovedstadsomraadet/sygeplejersker-kaempebesparelse-til-fare-patientsikkerheden,DR
Dansk Sygeplejeråd: Alarmerende at der ikke bliver lyttet til sygeplejerskers opråb,"Sygeplejersker skal melde ind til både ledelse og fagforbund, når de oplever problemer så alvorlige som dem, der har været på intensivafdelingen i Køge.",,"Sygeplejersker skal åbne munden nu, hvis de oplever problemer som dem, der i denne uge kom frem fra intensivafdelingen i Køge. Her har sygeplejersker igennem lang tid haft så stort et arbejdspres, at de har slækket på håndhygiejnen og skruet op for den beroligende medicin til respiratorpatienter, hvis der var travlt på afdelingen. Problemer som personalet har gjort ledelsen opmærksom på i mere end et år. Derfor har Dansk Sygeplejeråd Kreds Sjælland nu opfordret tillidsmændene på regionens hospitaler til at gå til deres ledelser, hvis de oplever tilsvarende problemer. Og bliver de ikke hørt, må de gå til Dansk Sygeplejeråd, siger kredsformand Helle Dirksen: - Vi har taget kontakt til alle vores tillidsrepræsentanter for at opfordre dem til, at hvis de kender til tilsvarende problemstillinger, skal de rejse det overfor ledelsen og andre steder, hvor det er relevant, siger hun. På intensivafdelingen i Køge gjorde medarbejderne allerede ledelsen opmærksom på problemerne i maj sidste år. Alligevel er problemerne fortsat indtil Arbejdstilsynet og senere DR er gået ind i sagen. Så hvis sygeplejersker andre steder oplever, der ikke bliver lyttet til dem, så kom til os, lyder opfordringen fra Helle Dirksen: - Det er helt oplagt at de henvender sig til Dansk Sygeplejeråd. Så må vi jo rejse problemstillingen, for det her er jo et eksempel på, at sygeplejerskers og medarbejderes opråb ikke bliver taget alvorligt, og det synes vi er meget alarmerende, siger hun.",Trine Warrer Juul,Sjælland,2016-08-20T05:10:00+00:00,https://www.dr.dk/nyheder/regionale/sjaelland/dansk-sygeplejeraad-alarmerende-der-ikke-bliver-lyttet-til,DR
Tænketanken Cepos vil lade sygeplejersker slippe for topskat,"Ikke kun de højtlønnede betaler topskat. Derfor er det kun rimeligt at hæve grænsen for topskatten, mener tænketanken Cepos.",S afviser topskattelettelser,"Læger, direktører og andre med høje lønninger er ikke de eneste, der betaler topskat. Den høje skattesats rammer også middelklassen. Således betaler 5.000 lærere og 5.000 sygeplejersker topskat, oplyser den borgerlig-liberale tænketank Cepos. - Der er derfor al mulig grund til at gøre noget ved topskatten i den kommende skattereform, skriver cheføkonom i Cepos Mads Lundby Hansen i en skriftlig kommentar, der fortsætter: - Ved en forhøjelse af topskattegrænsen flyttes rigtig mange skolelærere og sygeplejersker helt ud af topskatten. Reaktionen kommer, efter at Socialdemokraterne i Børsen fredag har afvist at hæve grænsen for, hvornår man skal betale topskat. Grænsen er i dag på 467.300 kroner. Det vil sige, at personer, der tjener mere end det beløb, betaler 15 procent ekstra i skat af den del af lønnen, der ligger over grænsen. I 2012 under netop S-R-SF-regeringen blev det aftalt gradvist at hæve topskattegrænsen, der på det tidspunkt var på cirka 390.000 kroner. - Det er ærgerligt, at Socialdemokraterne ikke vil fortsætte sporet fra deres egen skattereform fra 2012, hvor de lettede topskatten, siger Mads Lundby Hansen fra Cepos. /ritzau/",,Politik,2016-08-05T12:48:00+00:00,https://www.dr.dk/nyheder/politik/taenketanken-cepos-vil-lade-sygeplejersker-slippe-topskat,DR
Dansk Sygeplejeråd: Mange lignende situationer på danske sygehuse,"Ifølge næstformand Dorte Steenberg er brugen af beroligende medicin på Køge Sygehus ikke enestående, når et presset personale har brug for ro.",,"Det sker mange steder i landet, at sygeplejersker skruer op for den beroligende medicin hos patienter på intensivafdelingerne, så personalet kan få den ro, de har brug for. Det mener Dorte Steenberg, der er næstformand i Dansk Sygeplejeråd, efter DR Sjælland har afsløret, at det er praksis på Sjællands Universitetshospital Køge. Her har sygeplejersker på intensivafdelingen givet mere beroligende medicin til patienter, når der har været travlt på afdelingen. Det fremgår af en rapport fra Arbejdstilsynet, som DR Sjælland har fået aktindsigt i. Her beskrives et længerevarende og ekstremt højt arbejdspres. Det sker også på andre afdelinger, siger Dorte Steenberg, der dog understreger, at hun ikke kender til de nøjagtige forhold på intensivafdelingerne: - Jeg ved, at det foregår, siger hun og fortsætter: - Jeg ved, at på mange afdelinger er der situationer, der kan ligne denne her, hvor man kan blive nødt til at give mere medicin end nødvendigt, for at få den ro der skal til for at kunne tage sig af de mange patienter. I dag er det yderligere kommet frem, at medarbejderne i Køge allerede i maj sidste år gjorde ledelsen opmærksom på problemet med, at de må skrue op for den beroligende medicin, når personalet har travlt. - Det er en meget alvorlig situation at stille både læger og sygeplejersker på den afdeling i, siger næstformanden i Dansk Sygeplejeråd. - Det er det selvfølgelig både for patienter, som bliver unødigt medicineret, og ikke mindst for sygeplejerskerne, som bliver stillet i svære og fuldstændige urimelige situationer, hvor de skal gå på kompromis med den faglighed, som de ved er rigtig, siger Dorte Steenberg.",Trine Warrer Juul,Sjælland,2016-08-18T15:26:00+00:00,https://www.dr.dk/nyheder/regionale/sjaelland/dansk-sygeplejeraad-mange-lignende-situationer-paa-danske-sygehuse,DR
Pressede sygeplejersker i Køge når ikke at vaske hænder,"Det høje arbejdspres på intensivafdelingen i Køge har betydet brud på hygiejneprincipper, fremgår af en rapport fra Arbejdstilsynet som DR Sjælland har fået aktindsigt i.",,"Det ekstremt høje arbejdspres på intensivafdelingen på Sjællands Universitetshospital Køge har ikke kun betydet, at der er blevet skruet op for den beroligende medicin til respiratorpatienter. Arbejdspresset betyder også, at personalet må gå på kompromis med hygiejnen. - Det sker blandt andet, når sygeplejerskerne er nødt til at gå fra en isoleret patient til en patient, der ikke er isoleret, siger afdelingssygeplejerske på intensivafdelingen Rikke Hansen. Det fremgår af en rapport fra Arbejdstilsynet, som DR Sjælland har fået aktindsigt i, at det høje arbejdspres på intensivafdelingen i Køge har betydet brud på hygiejneprincipper. Ledende overlæge på intensivafdelingen i Køge Erland Pedersen bekræfter, at det kan være nødvendigt at tilsidesætte håndhygiejnen, hvis det gælder patienternes sikkerhed. Men en manglende hygiejne kan også være alvorlig for patienter på en intensiv afdeling, siger overlæge Ove Gaardboe fra Dansk Selskab for Patientsikkerhed. - Håndhygiejne er utrolig vigtig på alle afdelinger, men selvfølgelig allermest vigtig på operations- og intensivafdelinger, hvor der er mange muligheder for at få infektioner, siger han. Arbejdstilsynet har givet intensivafdelingen i Køge et påbud om at rette op på det ekstreme arbejdspres inden november, og sygehusledelsen er i gang med at løse problemerne.",Trine Warrer Juul,Sjælland,2016-08-19T06:03:00+00:00,https://www.dr.dk/nyheder/regionale/sjaelland/pressede-sygeplejersker-i-koege-naar-ikke-vaske-haender,DR
Region: Sygehuspersonalet slipper fri i ny sparerunde,Grønthøstermetoden droppes i Region Midtjylland. Ved forrige sparerunde blev læger og sygeplejersker dog hårdt ramt.,,"Læger og sygeplejersker fredes i en ny regional sparerunde. De holdt for sidste gang, derfor kan grønthøstermetoden ikke bruges igen, lyder det fra politikerne i Region Midtjylland. Regionsrådet har indgået et forlig om næste års budget, hvor der skal spares 224 millioner kroner. Besparelsen finder politikerne blandt andet ved at udsætte vedligeholdelsen af regionens hospitaler et par år og finde 100 millioner kroner på driftsbudgettet. Formanden for regionsrådet Bent Hansen (A) forklarer, at regionen var ude i en stor sparerunde sidste år, hvor der blev fundet 700 millioner kroner over fire år. Derfor vil politikerne gøre alt i år for at holde besparelser på personalet helt udenfor. Han mener, der godt kan spares 100 millioner kroner på driften, uden det påvirker de ansatte. Besparelserne vil ramme regionens indkøb, tandlægeområdet, administrationen på sygehusene og de praktiserende læger. Forliget vil dæmme op for den store vækst i udgifterne til læger med praksis, og der er tale om at finde besparelser på den medicin, borgerne køber på apoteket med tilskud. Privathospitalerne er også i fokus. Her er det aftalt at spare 10 millioner kroner ved at behandle patienter på regionens egne hospitaler frem for at sende dem videre til privathospitalerne.",Frederik Dupont og Lene Kok,Østjylland,2016-08-23T08:43:00+00:00,https://www.dr.dk/nyheder/regionale/oestjylland/region-sygehuspersonalet-slipper-fri-i-ny-sparerunde,DR
Regeringen vil bruge milliarder på national sikkerhedsplan,Som en del af 2025-planen vil regeringen foreslå en national sikkerhedsplan til milliarder.,Flere udlændingestramninger på vej,"Når regeringen præsenterer en samlet 2025-plan i slutningen af august vil den sikre, at der kan afsættes et milliardbeløb over de kommende år til at styrke den nationale sikkerhed. Det meddeler statsminister Lars Løkke Rasmussen (V) på et pressemøde i forbindelse med Venstres sommergruppemøde i Faaborg på Fyn. - Vi vil i de kommende år få brug for at styrke vores forsvar, politi og efterretningstjenester. Der bliver brug for at føre en økonomisk politik, der sikrer, at vi får et økonomisk råderum til at investere i national sikkerhed, siger han. - Investeringen skal give mulighed for at beskytte danskerne bedst muligt i den usikre verden, vi lever i, siger Lars Løkke Rasmussen. Han henviser til en sommer, der har været præget af terroranslag henover det europæiske kontinent, et forsøg på militærkup i Tyrkiet og en amerikansk præsidentkandidat i Donald Trump, der blandt andet har rejst tvivl om USA’s automatiske vilje til at komme andre NATO-lande militært til hjælp. - Jeg forstår godt, hvis der er mange danskere, der er bekymrede. Det er jeg selv, når jeg kigger ud over landets grænser. Vi har set frygtelige terroranslag i Nice, München og andre steder. Det har været en ufredelig sommer på det europæiske kontinent, siger statsministeren. En af årsagerne til at regeringen valgte at skyde forhandlingerne om 2025-planen fra foråret til efteråret var, at den ikke mente, at der var styr på asylområdet og tilstrømningen til Danmark. De seneste måneder har dog vist, at asyltallene er stærkt nedadgående, og derfor vil udgifter til asylansøgere ifølge Løkke lægge mindre beslag på dansk økonomi end ventet. Alligevel barsler regeringen med flere udlændingestramninger. - Det er vores ambition fortsat at bringe tallet yderligere ned. Derfor vil regeringen også i efteråret i tilknytning til 2025-planen spille ud med yderligere udlændingepolitiske stramninger, siger Løkke.",Theis Lange Olsen,Politik,2016-08-12T10:28:00+00:00,https://www.dr.dk/nyheder/politik/regeringen-vil-bruge-milliarder-paa-national-sikkerhedsplan,DR
Borgerservice: Danskere i Thailand skal være forsigtige,"Danmarks ambassade i Thailand undersøger, om danskere er kommet til skade i forbindelse med eksplosioner.",,"Hvis man som dansker opholder sig i Thailand, hvor der både torsdag og fredag har været eksplosioner, opfordrer Udenrigsministeriet til, at man følger situationen nøje gennem lokale medier og desuden udviser forsigtighed. Det siger den vagthavende ved Udenrigsministeriets Borgerservice, som desuden oplyser, at der fredag morgen ikke er kendskab til, at danskere skulle være kommet til skade i forbindelse med eksplosionerne. Ifølge flere medier har der fredag været mindst otte eksplosioner flere forskellige steder i Thailand, blandt andet i populære turistområder som Hua Hin og Phuket. - Ambassaden er i tæt kontakt med de thailandske myndigheder for at finde ud af, om der måtte være danskere blandt de tilskadekomne ved de to eksplosioner fredag morgen i Hua Hin og de to eksplosioner i Patong på Phuket, siger den vagthavende i Udenrigsministeriet. Hun oplyser desuden, at der ifølge myndighederne ikke er danske tilskadekomne ved andre eksplosioner i Surat Thani i det sydlige Thailand. Samtidig har thailandske myndigheder bekræftet, at ingen danskere kom til skade i forbindelse med torsdagens bomber i Hua Hin. Her mistede en person livet, mens 19 andre blev såret. Danskere, der har brug for hjælp, kan kontakte Udenrigsministeriets Borgerservice på telefonnummer 33 92 11 12. Er du i området og har du været i nærheden af eksplosionerne og vil fortælle om det, så skriv til os på DR Nyheder på 1212@dr.dk /ritzau/",,Udland,2016-08-12T04:10:00+00:00,https://www.dr.dk/nyheder/udland/borgerservice-danskere-i-thailand-skal-vaere-forsigtige,DR
LA fastholder valgtrusler eller lavere topskat,"S afviser kategorisk topskattelettelser, mens DF åbner for en mindre topskattelettelse.",,"Liberal Alliance står fast på sit ultimative krav til regeringen om en sænkelse af topskatten i forbindelse med efterårets skatteforhandlinger, siger ordfører Simon Emil Ammitzbøll. Ellers vil partiet vælte regeringen. - Vi har valgt at pege på Lars Løkke Rasmussen som statsminister for en regering, der sænker topskatten med fem procentpoint. Og det er vi sikre på, at han leverer i efteråret i samarbejde med de blå partier, siger han. Socialdemokraterne har længe meldt ud, at de ikke stemmer for at sænke den procentsats, topskatteydere betaler, men i Børsen fastslår partiet nu, at det heller ikke stemmer for at hæve grænsen for, hvornår man skal betale topskat. Ifølge regeringsgrundlaget vil Venstre sænke topskatteprocenten fra 15 til 10. Det har Dansk Folkeparti hidtil afvist, men nu åbner skatteordfører Dennis Flydtkjær for en mindre topskattelettelse, fordi man ikke skal stille ultimative krav. Simon Emil Ammitzbøll understreger, at LA ikke er tilfreds med, at den såkaldte topskattegrænse bliver hævet, så færre danskere betaler topskat. - At hæve topskattegrænsen er ikke et alternativ til at sænke topskatten i procent. Det er sidstnævnte, som Liberal Alliance har øjnene på i efteråret. Men ikke alene. Vi mener, at skatten skal sænkes både i toppen og i bunden, siger han. /ritzau/",,Politik,2016-08-05T11:40:00+00:00,https://www.dr.dk/nyheder/politik/la-fastholder-valgtrusler-eller-lavere-topskat,DR
Sundhedsministeren skal i samråd om bedøvede patienter i Køge,Sag om bedøvede patienter på Køge Sygehus havner på ministers bord,Arbejdstilsynet gav påbud i juni Efterhånden en daglig hændelse,"Arbejdspresset på Køge Sygehus er så stort, at personalet nogle gange må give sovemedicin til patienterne. Ellers kan sygeplejerskerne ikke tilse andre patienter. Sådan fortæller en sygeplejerske på Køge Sygehus torsdag til DR Sjælland. Nu bliver sundhedsminister Sophie Løhde kaldt i samråd om sagen af Socialdemokraterne, der efterlyser en redegørelse fra ministeren. Sundhedsordfører Flemming Møller Mortensen (S) frygter, at sagen om overmedicinering af patienter og manglende indberetninger på Køge Sygehus i sidste ende kan koste liv. - Det her er særdeles alvorligt, for det drejer sig om patienternes sikkerhed og tiltroen til sundhedsvæsenet. Ministeren må på banen, så vi kan få et overblik over, om der her også finder sted andre steder, siger sundhedsordfører Flemming Møller Mortensen (S). Torsdag oplyste DR Sjælland, at sygehuspersonalet på intensivafdelingen dagligt har overdoseret den beroligende medicin til patienterne, fordi personalet har haft brug for at kunne gå fra patienterne for at klare andre opgaver. Det afslører DR Sjælland på baggrund af aktindsigt i et påbud fra Arbejdstilsynet. Det er sendt til Køge Sygehus 8. juni i år. I rapporten fra Arbejdstilsynet kan man ifølge DR Sjælland også læse, at der er skruet op for medicinen, selv om personalet ved, at det strider mod de retningslinjer, der findes på området, og kan føre til længere indlæggelsestider. Arbejdstilsynet skriver i rapporten, at den øgede brug af beroligende medicin tidligere er blevet indberettet som en ""utilsigtet hændelse"". Men ifølge en sygeplejerske på Køge Sygehus, som DR Sjælland har talt med, er sygeplejerskerne holdt op med at indberette, fordi det efterhånden blev en daglig hændelse. Det er foruroligende oplysninger, mener Flemming Møller Mortensen: - Brugen af den beroligende medicin er slem nok i sig selv, men jeg er lige så forfærdet over at læse, at de ikke indberetter det. Vi har en kultur i Danmark, hvor man indberetter fejl, så man kan lære af de, siger han. Socialdemokraterne og SF vil nu have ministeren til at igangsætte en undersøgelse af, om episoderne fra Køge Sygehus også gør sig gældende på landets andre sygehuse og hospitaler. /ritzau/",,Politik,2016-08-18T15:27:00+00:00,https://www.dr.dk/nyheder/politik/sundhedsministeren-skal-i-samraad-om-bedoevede-patienter-i-koege,DR
Stort pres på akutafdeling i Randers: Udskyder pleje og ordinering af medicin,"I et påbud fra Arbejdstilsynet til Regionshospitalet Randers beskrives grædende sygeplejersker og benhård prioritering af, hvilke akutpatienter der skal have pleje først. ","Gråd og ingen tissepause ""Kan have betydning for patienternes helbred"" Flere senge og flere læger","For sen ordinering af medicin og et personale, der bevidst undgår øjenkontakt med patienter af frygt for at få pålagt flere plejeopgaver. Det er nogle af de konsekvenser ved et massivt arbejdspres, som Arbejdstilsynet beskriver i et påbud til akutmodtagelsen på Regionshospitalet Randers fra 20. maj i år. Det viser en aktindsigt, DR Nyheder har fået. Ifølge rapporten har det konsekvenser for behandlingen af patienterne, at sygeplejerskerne er overbebyrdede - blandt andet nævnes det i rapporten, at der er patienter, der ikke bliver holdt øje med og fulgt op på, selvom en læge har ordineret det. Det beskrives også, at der er patienter, der får ordineret medicin senere, end de egentlig skulle: ""Sygeplejerskerne oplyser, at det typisk er monitorering - også lægeordineret monitorering, der udskydes eller udføres med et længere tidsinterval end foreskrevet, og at dette sker dagligt. Derudover bliver givning af ordineret medicin også udskudt, hvilket også sker dagligt,"" står der i rapporten. Lotte Hybertz Lauritzen, arbejdsmiljørepræsentant og sygeplejerske i modtagelsen på akutafdelingen på Regionshospitalet Randers, kan sagtens genkende den store arbejdsmængde. - Jeg oplever rigtigt pressede kollegaer med tårer i øjnene, der ikke får spist, der ikke får tisset i løbet af en vagt, siger hun. Og situationen har konsekvenser for patienterne, siger hun: - Det betyder, at vi som sygeplejersker ikke føler, at vi yder det arbejde, vi egentlig er uddannet til at lave. - Jeg har det ikke godt med det. Jeg synes ikke, folk får den pleje og behandling, som man egentlig kan forvente i 2016. Hvad er du vidne til? - De venter længe på behandlinger, siger Lotte Hybertz Lauritzen. I går kunne DR afsløre et andet påbud fra Arbejdstilsynet, hvoraf det fremgår, at patienter på intensivafdelingen på Sjællands Universitetshospital Køge gennem en længere periode er blevet bedøvet mere end nødvendigt. Simpelthen fordi personalet har travlt. Og ifølge påbudet til Regionshospitalet Randers er det også travlhed, der her fører til, at patienterne får en ringere behandling. Det fremgår således flere steder, at sygeplejerskerne er tvunget til at foretage prioriteringer, som har potentielt alvorlige konsekvenser. I rapporten står der blandt andet: ""Eksempelvis når sygeplejersken har ansvaret for flere patienter, og valget står mellem at give en patient den medicin, der er ordineret, monitorere en anden patient og samtidig være ved en patient, der er begyndt at blive dårligere. Sygeplejerskerne er meget bevidste om, at de prioriteringer, de er tvunget til at foretage, kan vise sig at være forkerte og dermed have betydning for patientens helbred og indlæggelsestid."" 6. april, da Arbejdstilsynet var på besøg, var afdelingen ved at modtage patient nummer 61, selvom afdelingen kun var normeret til 33 senge. Lotte Hybertz Lauritzen fortæller, at det store pres får nogle af de ansatte til at krakelere. - Kollegaer græder, når de er på arbejde, og de er utilpasse, når de kommer hjem, fortæller hun. Ledelsen på Regionshospitalet Randers har ifølge rapporten fra Arbejdstilsynet udtalt, at det ikke kan dokumenteres, at der er problemer med patientsikkerheden. Den personaleansvarlige oversygeplejerske i akutmodtagelsen, Bodil Clemmensen, mener også, at det er trygt at være patient på hendes afdeling. Hun medgiver dog, at der har været for travlt, og at det ikke er godt nok, når der eksempelvis som konsekvens er patienter, der får medicin for sent. - Det er ikke godt. Og grunden til det er, at der kan være mange patienter i afdelingen. - Vi gør nu blandt andet det, at vi har flere læger på arbejde, og vi har en person ansat i afdelingen, der sørger for flowet ud af afdelingen, så de patienter, der ligger på afdelingen, ikke ligger og venter på noget, siger Bodil Clemmensen. Siden Arbejdstilsynet var på besøg, 6. april i år, har akutmodtagelsen på Regionshospitalet Randers ifølge Bodil Clemmensen udvidet sengekapaciteten fra 33 til cirka 40.",Sune Lundby Møller,Indland,2016-08-19T04:10:00+00:00,https://www.dr.dk/nyheder/indland/stort-pres-paa-akutafdeling-i-randers-udskyder-pleje-og-ordinering-af-medicin,DR
Regeringen: Danmark skal fjerne kemiske våben i Libyen,"Danmark bør deltage i international operation, der skal gøre Libyen fri for kemiske våben, mener regeringen.",Beslutning skal træffes hurtigt,"Resterne af Libyens kemiske våbenlager skal tømmes, og det skal Danmark hjælpe med, mener regeringen. Midt i august fremsættes et beslutningsforslag om dansk deltagelse i en international maritim operation i det nordafrikanske land, der går ud på at fjerne kemiske våben fra Libyen, skriver Folketinget på sin hjemmeside. Beslutningen om en eventuel dansk deltagelse skal træffes hurtigt. Regeringens beslutningsforslag fremsættes 15. august, og senest to dage senere - 17. august skal forslaget førstebehandlet. Anden og sidste behandling finder sted i folketingssalen 19. august. Møderne i Folketinget om den internationale operation er planlagt på baggrund af et brev sendt fra statsminister Lars Løkke Rasmussen 22. juli 2016. Den dag vedtog FN's Sikkerhedsråd en resolution, der bakker op om, at resterne af Libyens kemiske våbenlager skal fjernes. den opfordrer også det internationale samfund til at støtte en sådan operation. /ritzau/",,Politik,2016-08-01T09:45:00+00:00,https://www.dr.dk/nyheder/politik/regeringen-danmark-skal-fjerne-kemiske-vaaben-i-libyen,DR
Regeringen vil give nye iværksættere tre års skattefrihed,Regeringen vil på forsøgsbasis give skattefrihed for overskud i nye iværksættervirksomheders tre første leveår.,Fattigmandsselskaber Koster 750 millioner kroner,"Danske iværksættere skal have bedre muligheder for at lade deres spæde virksomheder vokse sig store og økonomisk stærke. Det vil regeringen sikre med en forsøgsordning, hvor nye iværksætterselskaber skal have skattefrihed for overskud på op til syv millioner kroner over tre år. Forslaget er en del af vækstpakken i regeringens 2025-plan. - Vi ønsker at give en håndsrækning til de iværksættere, som i dag lader deres gode idéer blive i skuffen. De skal realisere dem, det skal skabe vækst og arbejdspladser. Det gør vi ved at forbedre rammebetingelserne for iværksætteri, siger skatteminister Karsten Lauritzen (V). Regeringen lægger op til, at forsøgsordningen skal løbe frem til 2021 og skal gælde såkaldte iværksætterselskaber (IVS), som kun kræver en startkapital på én krone. IVS'erne kaldes populært ""fattigmandsselskaber"" og blev indført for omkring 2,5 år siden. - Initiativerne i 'Vækst 2016' skal i høj grad forbedre mulighederne for, at nye og mindre virksomheder kan vokse sig større, så vi i fremtiden får udviklet nogle solide virksomheder, der kan levere morgendagens vækst og nye job, siger erhvervs- og vækstminister Troels Lund Poulsen (V) i en meddelelse. Ifølge regeringens beregninger vil de nye iværksætterselskaber kunne spare selskabsskatten på 22 procent af de første syv millioner kroner i skattepligtigt overskud. Der kan ikke trækkes penge ud af virksomheden i de tre år, skattefriheden varer, ud over løn til indehavere, lyder forslaget. Det svarer til en skattelempelse på op til cirka 1,5 millioner kroner i treårsperioden. Der afsættes på 750 millioner kroner fra 2017-2021, hvor forsøgsordningen vil løbe. Ordningen vil blive evalueret inden udgangen af forsøgsperioden med henblik på, om den skal fortsætte. /ritzau/",,Politik,2016-08-30T18:55:00+00:00,https://www.dr.dk/nyheder/politik/regeringen-vil-give-nye-ivaerksaettere-tre-aars-skattefrihed,DR
VIDEO Et alternativt sommergruppemøde,I dag er det Alternativets tur til at afholde pressemøde i forbindelse med deres tre dages lange sommergruppemøde. Politisk analytiker i DR Nyheder Jens Ringberg giver en status på partiet.,,"Folketingsgruppen i Alternativet er i disse dage samlet på et konferencecenter på Møn, til hvad der kun er det andet sommergruppemøde i partiets historie. DR’s politiske analytiker, Jens Ringberg forventer at se en folketingsgruppe i harmoni og et sommergruppemøde, der skiller sig ud fra de andre partiers. - Sidste år ville de alle sammen sige noget, hele folketingsgruppen sad i rundkreds. Alternativet gør tingene på andre måder, og det kan de også godt lide og er lidt stolte af, fortæller Jens Ringberg. Partiets første år i Folketinget har dog ifølge Jens Ringberg ikke budt på store politiske bedrifter, men Uffe Elbæk og partiets andre folketingsmedlemmer har haft stort held med at rejse diskussioner på Borgen. Noget vælgerne tilsyneladende bifalder. - Vi kan se, at der er tilslutning til Alternativet, og der er tilfredshed med den måde de prøver og gør tingene på, fortæller Jens Ringberg. Og der er da også mulighed for endnu større tilslutning til partiet, der sidste år kom i Folketinget med 9 mandater, ifølge Jens Ringberg. - Hvis politikerleden vokser så er der mulighed for, at der vil komme flere vælgere i retningen af Alternativet. Men får vælgerne et indtryk af at de aldrig får noget igennem, men bare lancerer forslag, så kan det være at folk bliver trætte af dem, vurderer Jens Ringberg Går de gamle partier og håber på, at Alternativet, der tilbage i maj måned blev kaldt et bluffnummer af socialdemokratiets Henrik Sass Larsen, vil forsvinde, ja så må Jens Ringberg skuffe dem. -Jeg har ikke fantasi til at forestille mig, at Alternativet er noget der forsvinder sådan lige med det samme. Se hele Jens Ringbergs analyse i videoen herover og se med når vi kl 12.30 sender live her på dr.dk fra Alternativets pressemøde. DR sender live fra samtlige pressemøder, der afholdes i forbindelse med partiernes sommergruppemøder den kommende uge her på dr.dk og har DRs egne politiske eksperter i studiet. Se med i dag fra kl. 12:30 Kommende sommergruppemøder Venstre: Fredag d. 12. august Liberal Alliance: Lørdag d. 13. august SF: Mandag d. 15. august Socialdemokratiet: Tirsdag d. 16. august",Dan Gliese Rasmussen,Politik,2016-08-11T10:23:00+00:00,https://www.dr.dk/nyheder/politik/video-et-alternativt-sommergruppemoede,DR
Paven fordømmer gidseldrama i kirke i Frankrig,"Vatikanet kalder gidseltagningen og drabet på en præst i en fransk kirke for ""en barbarisk handling"" ",,"Pave Francis har fordømt gidseltagningen og siger, at det er endnu mere afskyeligt, fordi det foregik et helligt sted. Det meddeler Vatikanet. - Paven føler smerten og rædslen ved denne absurde vold og fordømmer på den mest radikale måde denne form for had, siger talsmand for Vatikanet fader Federico Lombardi og fortsætter: - Vi er især chokeret, fordi denne forfærdelige vold fandt sted i en kirke, hvor guds kærlighed er til stede, siger han ifølge nyhedsbureauet Reuters. To gerningsmænd med knive tog i morges flere personer som gidsler i en kirke i den franske by Saint-Etienne-du-Rouvray. De to mænd, som man endnu ikke kender identiteten på, er blevet skudt og dræbt, bekræfter det franske indenrigsministerium. Derudover har et gidsel mistet livet og en anden er i livsfare. Frankrigs præsident Francois Hollande er ankommet til byen, hvor gidseldramet fandt sted. Journalist fra den franske radiokanal RTL Frederic Veille har lagt en række billeder op på Twitter af præsidenten.",Christina Nordvang Jensen,Udland,2016-07-26T11:22:00+00:00,https://www.dr.dk/nyheder/udland/paven-fordoemmer-gidseldrama-i-kirke-i-frankrig,DR
Fransk politi anholder tre personer med forbindelse til gerningsmand i Nice,"Politiet er ved at undersøge, om 31-årig lastbilfører handlede alene. I alt er fem personer varetægtsfængslet.",,"Fransk politi har anholdt tre personer med forbindelse til terrorangrebet i Nice, hvor en lastbil kørte ind i en menneskemængde på Frankrigs nationaldag 14. juli og dræbte mindst 84 mennesker - heraf ti børn. Anholdelserne fandt sted tidligt i morges to forskellige steder i Nice, skriver Reuters. De tre anholdte er ifølge Reuters' kilder tæt på den 31-årige tuneser Mohamed Boulels, der sad bag rattet i lastbilen. Det samme gælder de to personer, der blev anholdt i løbet af fredagen. En af dem er gerningsmandens ekskone, skriver den franske tv-station BFMTV og avisen Le Monde. De franske myndigheder er stadig i gang med at finde ud af, om Bouhlel handlede alene, eller om han arbejdede sammen med nogen, samt hvad hans motiv var. Det er endnu uvist, om han var radikaliseret, selvom den franske premierminister Manuel valls har sagt, at han er overbevist om, at Bouhlel har tråde til radikale islamistiske cirkler. Endnu har Islamisk Stat ikke nævnt noget om angrebet i Nice. 202 personer blev såret i angrebet, og 52 af dem svæver fortsat mellem liv og død. Flere personer savnes fortsat. I dag har Frankrig indledt tre dages officiel landesorg, og præsident François Hollande indledte klokken 9 et ekstraordinært ministerråd om situationen. Præsidenten har annonceret, at han forlænger den undtagelsestilstand, som Frankrig har befundet sig i siden terrorangrebet 13. november sidste år, med tre måneder. Opdateres",Annelise Hartmann Eskesen,Udland,2016-07-16T07:39:00+00:00,https://www.dr.dk/nyheder/udland/fransk-politi-anholder-tre-personer-med-forbindelse-til-gerningsmand-i-nice,DR
Politiet leder igen efter forsvundne Emilie ,Sydsjællands og Lolland-Falsters Politi vil nu afsøge fire haveforeninger i jagten på den forsvundne Emilie Meng.,,"Politiet gør nu endnu et forsøg på at finde den 18-årige Emilie Meng, der har været forsvundet siden 10. juli. I dag og i morgen vil Sydsjællands og Lolland-Falsters Politi gennemsøge fire haveforeninger, der ligger syd for togstationen i Korsør. Det oplyser politiet i en pressemeddelelse. Det var på Korsør Station, Emilie Meng sidst blev set den 10. juli klokken 4 om morgenen. Her ankom hun med toget efter en bytur i Slagelse. Politiet afsøger haveforeningerne i håb om at finde spor, der kan hjælpe den videre efterforskning. Området er blevet gennemsøgt tidligere, så der er ifølge politiet tale om en opfølgende gennemsøgning, hvor man vil tage kontakt til alle beboere og grundejere i haveforeningerne. Derudover vil området igen blive afsøgt af hundepatruljer.",Danni Larsen,Sjælland,2016-08-31T06:31:00+00:00,https://www.dr.dk/nyheder/regionale/sjaelland/politiet-leder-igen-efter-forsvundne-emilie,DR
Magasin i Aarhus evakueret efter tagbrand,Varehuset ventes snart genåbnet efter mindre tagbrand.,,"Stormagasinet Magasin midt i Aarhus måtte evakueres for kunder ved 13-tiden efter en mindre brand i tagkonstruktionen. Der var under arbejde på taget gået ild i tagpap tæt på bygningens ventilationssystem, fortæller indsatsleder Anders Jensen fra Østjyllands Brandvæsen. Røgen bredte sig via ventilationen rundt i varehuset. Derfor måtte varehuset lukkes ned, mens brandvæsenet fik skåret sig ind til tagpappet og slukket branden. - Vi regner med, at Magasin åbner igen snart. Vi er færdige med arbejdet, og der er ventileret godt igennem. Der er ingen fare for kunder og personale, siger Anders Jensen. - Det sker jævnligt, at Magasin har en brandalarm, og personalet er utroligt gode til at evakuere bygningen. Selvom vi havde en kort kørevej, så var evakueringen godt i gang, da vi ankom, og der var ro på, siger indsatslederen.",Gitte Hansen,Østjylland,2016-08-30T13:21:00+00:00,https://www.dr.dk/nyheder/regionale/oestjylland/magasin-i-aarhus-evakueret-efter-tagbrand,DR
Politiet savner viden om betonblok trods et utal af henvendelser,"Politiet efterlyser information om sten, der blev kastet fra motorvejsbro og dræbte en tysk kvinde. ",,"Hundredevis af danskere har henvendt sig til Fyns Politi i sagen om en 30 kilo tung betonblok, der søndag morgen blev kastet ned fra en fynsk motorvejsbro. Sagen har ekstraordinær stor interesse hos befolkningen, men trods de flere hundrede henvendelser, mangler politiet vigtig viden om de sten, der blev kastet ved Langesøvej mellem afkørsel Blommenslyst og afkørsel Vissenbjerg. - Vi mangler stadig informationer om, hvor de fire sten, der blev smidt ned fra motorvejsbroen, stammer fra, siger politikommissær Michael Lichtenstein fra Fyns Politi, der leder efterforskningen. En 33-årig tysk kvinde blev dræbt på stedet, mens manden blev såret. Deres 5-årige søn slap uden store skrammer og er sendt hjem til Tyskland. Den dræbte kvinde er blevet obduceret, og resultatet viser, at der ikke er nogen tvivl om, at betonblokken dræbte kvinden, fortæller Michael Lichtenstein. Kvindens 36-årlige mand, der blev hårdt kvæstet, blev opereret i går. Han er nu umiddelbart udenfor livsfare og stabil, men er fortsat indlagt på Odense Universitetshospital, hvor han bliver holdt i kunstigt koma. Fyns Politi har i forbindelse med sagen fået flere henvendelser fra borgere og firmaer, der ønsker at udlove en dusør til sagens opklaring. -Henvendelserne om dusører vidner om, hvor meget den her sag berører offentligheden, siger Michael Lichtenstein.",Mette Richardt,Indland,2016-08-23T15:54:00+00:00,https://www.dr.dk/nyheder/indland/politiet-savner-viden-om-betonblok-trods-et-utal-af-henvendelser,DR
Minister kaldt i samråd for sygeplejerskemangel,Ulla Tørnæs (V) skal i dag i samråd om manglen på sygeplejersker i Region Sjælland.,,"Manglen på sygeplejersker er et problem på flere af sygehusene i Region Sjælland. Både psykiatrisygehuset i Slagelse og Køge Sygehus har oplevet store konsekvenser af det problem. Derfor har udvalget for landdistrikter og øer i dag kaldt Uddannelsesminister Ulla Tørnæs (V) i samråd, for at høre hvordan hun vil sikre at der er nok uddannet arbejdskraft på sygehusene i Region Sjælland. Medlem af udvalget for landdistrikter og øer Kaare Dybvad (S) mener nemlig ikke, der er uddannelsespladser nok til sygeplejersker: - Som situationen er i dag, har vi flere sygehuse, hvor man mangler sygeplejersker. Jeg synes det er et stort problem, for der er rigtigt mange mennesker i Region Sjælland, der gerne vil uddanne sig til sygeplejerske, men der er simpelthen ikke uddannelsespladser nok, siger han. Det er Kaare Dybvad, der har stillet spørgsmålet til ministeren efter DRs omtale af højt arbejdspres og mangel på sygeplejersker på såvel intensivafdelingen på Køge sygehus og psykiatrisygehuset i Slagelse. Kaare Dybvad håber, at ministeren vil udbyde de uddannelser, som der er behov for i regionen. - Så vi kan sørge for, at flere af dem, der gerne vil tage en uddannelse som sygeplejerske, kan få lov, så vi dermed kan sikre den arbejdskraft, der er behov for, for at vi kan holde gang i de regionens arbejdspladser, siger Kaare Dybvad. Sygeplejeuddannelsen i Slagelse er ifølge Kaare Dybvad den 4. mest søgte i Danmark i forhold til antallet af ansøgere per studieplads. Den 13. oktober er sundhedsminister Sophie Løhde (V) kaldt i samråd om intensivafdelingen i Køges brug af øget bedøvelse af patienterne på grund af højt arbejdspres.",Trine Warrer Juul,Sjælland,2016-09-22T08:55:00+00:00,https://www.dr.dk/nyheder/regionale/sjaelland/minister-kaldt-i-samraad-sygeplejerskemangel,DR
Medicinfejl og dårlig hygiejne: Arbejdspres har konsekvenser på hospitaler landet over,"Alene i år har for stort arbejdspres blandt sygehuspersonale haft konsekvenser for patienter på 10 hospitalsafdelinger, viser gennemgang af påbud fra Arbejdstilsynet.","Forkert medicin, beskidt tøj og brækket ben Danske Patienter: Vi er over smertegrænsen Medicinfejl på mange afdelinger Danske Regioner: Vi skal have ryddet op Astman: Personalet kan ikke løbe stærkere - Vi har jo ikke flere penge","Arbejdsmængden på en række hospitalsafdelinger fører ikke alene til gråd og hyppige langtidssygemeldinger blandt personalet. I en lang række påbud fra Arbejdstilsynet har sygehuspersonale selv udtalt, at patienter på de pressede afdelinger får en ringere behandling, fordi blandt andre sygeplejersker og læger har så travlt, at de ikke kan nå alle opgaver. Det viser en gennemgang af de i alt 31 påbud, Arbejdstilsynet har givet til hospitaler i kategorien ”stor arbejdsmængde og tidspres” siden 1. januar 2015, som DR’s velfærdsredaktion har foretaget. Få overblik over de hospitalsafdelinger, der har fået påbud for stor arbejdsmængde og tidspres i 2016, her: Alene i år har Arbejdstilsynet indtil videre givet 10 påbud til hospitalsafdelinger, fordi medarbejderne lider under stor arbejdsmængde og tidspres. I samtlige af påbudene fra 2016 er der beskrevet mere eller mindre alvorlige konsekvenser for patienterne. For eksempel, at der er patienter, som ikke bliver vendt, får skiftet tøj og sengetøj, tilset kateter eller tilbudt mad og drikke, eller at der laves fejl i blodprøvetagning. Der nævnes også, at patienter på grund af travlhed ikke får tilbudt smertestillende. På en psykiatrisk afdeling er der så travlt, at nogle patienter ikke behandles for depression, og på en afdeling for patienter med hjerneblødninger beskrives det, at der sker flere faldulykker, fordi personalet ikke har tid til at være på forkant i tilstrækkeligt omfang. Hos patientforeningernes paraplyorganisation, Danske Patienter, mener formand, Camilla Hersom, at oplysningerne kalder på en grundig undersøgelse af den behandling, patienter på de danske sygehuse får. - Den lange række af påbud, der faktisk er tale om, vidner om, at vi ikke bare er nået til smertegrænsen - men over smertegrænsen på en række af landets afdelinger. Det går selvfølgelig ud over personalets trivsel, men det går så sandelig også ud over patienterne, og vi kan ikke være tjent med det, siger Camilla Hersom. Gennemgangen af påbudene er lavet, efter DR i forrige uge fortalte om stor travlhed på Akutmodtagelsen på Regionshospitalet Randers og intensivafdelingen på Sjællands Universitetshospital, Køge. Travlheden i Køge førte blandt andet til, at sygeplejerskerne på intensivafdelingen bedøvede nogle patienter mere end nødvendigt. Her reagerede flere politikere skarpt på forholdende. Blandt andre sundhedsminister, Sophie Løhde (V), som kaldte overmedicineringen for uacceptabel. Men travlhed skaber medicineringsfejl mange andre steder end i Køge, viser DR’s gennemgang. I mindst halvdelen af de 10 påbud, der er givet til hospitalerne fra januar til august i år, fortæller medarbejderne, at der er sket fejl og forglemmelser i forhold til medicineringen. Det kan være en patient, der får for meget eller forkert medicin - eller at de får det for sent. - Altså i værste instans kan det jo have dødelige eller fatale konsekvenser. Så det er nogle meget alvorlige ting, vi har med at gøre her, som der må og skal rettes op på, siger Camilla Hersom, formand i Danske Patienter. Det er Danske Regioner, som driver de offentlige sygehuse i Danmark. Her anerkender formand for sundhedsudvalget, Ulla Astman (S), at 31 påbud for stor arbejdsmængde og tidspres siden januar 2015 vidner om, at der er for travlt på mange sygehuse. - Vi har desværre eksempler på, at travlhed er gået ud over patienternes ve og vel. Og de ting, må selvfølgelig ikke ske. Det er der, man bliver nødt til - også fra sygehusledelsen - at finde nogle løsninger, så det kan finde sted på forsvarlig vis, siger Ulla Astman. I rapporterne forklares den store travlhed blandt andet med en stigning i antallet af patienter. Samtidig lider nogle af afdelingerne under enten nedskæringer, langtidssygemeldinger eller mangel på uddannet personale. Nogle steder er der tale om en kombination. - Grænsen for, hvor hurtigt vi kan bede personalet om at løbe, er nået, siger Ulla Astman. Alligevel mener hun, at der er noget at hente ved at organisere arbejdet på hospitalerne på nye måder. Men det er jo sagt igennem mange år, alligevel kan vi læse om grædende personale, der ikke kan følge med? - Omlægninger kan man ikke lave fra den ene dag til den anden. Det kan godt tage mellem otte og ti måneder. Men har patienterne den tid? Skylder I ikke at lægge nogle flere penge ude på hospitalerne? - Vi har jo ikke flere penge. Vi bliver nødt til at omprioritere inden for den ramme, vi har, siger Ulla Astman. Hun tilføjer, at hun håber, at regeringens netop offentliggjorte 2025-plan vil kaste penge af sig, som regionerne kan bruge til at komme problemerne med for stort arbejdspres til livs. - Vores budskab til Christiansborg er, at vi er nødt til at have flere midler til sundhedsvæsnet generelt og ikke kun øremærkede penge til for eksempel kræft og det ældremedicinske område, siger Ulla Astman.",Sune Lundby Møller,Indland,2016-09-05T05:58:00+00:00,https://www.dr.dk/nyheder/indland/medicinfejl-og-daarlig-hygiejne-arbejdspres-har-konsekvenser-paa-hospitaler-landet,DR
Akutteam skal styrke indsats efter hospitalsindlæggelse,Sygeplejersker skal være bindeled mellem sygehus og kommunal hjemmepleje i nyt tiltag.,,"Alt for ofte bliver patienter unødvendigt genindlagt, fordi det regionale sygehus og den kommunale hjemmepleje ikke altid taler samme sprog. Det skal et nyt akutteam nu lave om på hos Sydvestjysk Sygehus i Esbjerg. Akutteamet, der er det første af sin slags, består af 12 sygeplejersker, der både har funktion som hjemmeplejere og sygeplejersker. Det kommer til at gavne både personalet og patienterne, mener sygeplejerske på Sydvestjysk Sygehus Anne Wind. - Det er en kæmpe fordel for os som plejepersonale. Det fjerner nogle frustrationer, at vi får et fælles sprog og fælles adgang til tingene, siger hun og fortsætter: - Det er også positivt for patienterne, som måske har oplevet, at der var data, som de ellers troede, vi havde fået fra sygehuset, som vi ikke havde adgang til. De 12 sygeplejersker skal være på sygehuset halvdelen af tiden, og den anden halvdel bruger de i borgernes hjem. Samtidig må de læse både regionale og kommunale journaler. På den måde bliver de bindeled mellem sygehuset og hjemmeplejen i Esbjerg Kommune. Sygeplejefaglig direktør på Sydvestjysk Sygehus Susanne Lauth håber også, at det nye akutteam kan gøre de syge borgeres møde med sygehuset og hjemmeplejen bedre. - Vi håber, at man får en sømløs overgang. Også hos de patienter, der kræver mere kompliceret behandling og pleje. Det kan måske betyde, at de kan komme lidt hurtigere hjem fra sygehuset, eller at de kan forebygge indlæggelse, siger hun.",Mine Holm Suurballe,Syd- og Sønderjylland,2016-09-05T12:14:00+00:00,https://www.dr.dk/nyheder/regionale/syd/akutteam-skal-styrke-indsats-efter-hospitalsindlaeggelse,DR
Få sygeplejersken med hjem fra hospitalet,Sygeplejersker skal være bindeled mellem sygehus og kommunal hjemmepleje i et nyt akutteam.,,"Alt for ofte bliver patienter unødvendigt genindlagt, fordi det regionale sygehus og den kommunale hjemmepleje ikke altid taler samme sprog. Det skal et nyt akutteam nu lave om på hos Sydvestjysk Sygehus i Esbjerg. Akutteamet, der er det første af sin slags, består af 12 sygeplejersker, der både har funktion som hjemmeplejere og sygeplejersker. Teamet kommer både til at gave personalet og patienterne, mener sygeplejerske på Sydvestjysk Sygehus Anne Wind. - Det er rigtigt positivt for patienterne, som måske har oplevet, at der var data, som de ellers troede, vi havde fået fra sygehuset, som ikke var kommet videre, siger hun og fortsætter: - Det er også en kæmpe fordel for os som plejepersonale. Det fjerner nogle frustrationer, at vi får et fælles sprog og fælles adgang til tingene. De 12 sygeplejersker skal være på sygehuset halvdelen af tiden, og den anden halvdel bruger de i borgernes hjem. Samtidig får de adgang til både regionale og kommunale journaler. På den måde bliver de bindeled mellem sygehuset og hjemmeplejen i Esbjerg Kommune. Sygeplejefaglig direktør på Sydvestjysk Sygehus Susanne Lauth håber også, at det nye akutteam kan gøre de syge borgeres møde med sygehuset og hjemmeplejen bedre. - Vi håber, at vi får en sømløs overgang - også hos de patienter, der kræver mere kompliceret behandling og pleje. Det kan måske betyde, at de kan komme lidt hurtigere hjem fra sygehuset, eller at hjælpen kan forebygge indlæggelse, siger hun. Projektet løber indtil videre to år frem.",Mine Holm Suurballe,Syd- og Sønderjylland,2016-09-05T11:08:00+00:00,https://www.dr.dk/nyheder/regionale/syd/faa-sygeplejersken-med-hjem-fra-hospitalet,DR
,,,,,,,https://www.dr.dk/nyheder/tema/kontanthjaelpsloftet,DR
Mange handicappede bliver kun kørt én gang om ugen,Knap halvdelen af landets kommuner tilbyder kun en tur ud af huset til deres handicappede borgere.,,"Én tur ud af huset om ugen. Det er, hvad det kan blive til, hvis man er handicappet i 46 af landets kommuner, viser nye tal fra Dansk Handicap Forbund. Randi Vølcker har sklerose og sidder i kørestol. Hun bor i Kolding, som tilbyder én taxatur om ugen. Det er slet ikke nok for hende, og derfor har hun valgt at bruge sin pension på at komme mere ud. - Men det er jo slet ikke alle, der har penge til det, og i sidste ende betyder det jo, at de bliver yderligere isoleret, siger hun. Kommunerne skal minimum tilbyde 104 ture til borgere, der ikke selv kan bruge offentligt transport. Det svarer til en taxatur frem og tilbage en gang om ugen. Kommunerne må dog gerne tilbyde flere tur, end minimumskravet ligger op til. Hos Kolding Kommune fortæller formanden for social- og sundhedsudvalget, Lis Ravn (SF), at de ikke hører fra handicappede borgere, der har brug for mere kørsel. - Det er da rigtigt, at Handicaprådet hvert år siger, at man gerne så flere ture. Men det har aldrig bundet i konkrete henvendelser fra borgere, siger hun. Skleroseramte Randi Vølcker sidder selv i Handicaprådet. Hun forklarer, at de berørte borgere henvender sig til Handicaprådet i stedet for at gå direkte til kommunen. Hos Dansk Handicap Forbund mener man heller ikke, at én tur om ugen er nok. Faktisk kan det i nogle tilfælde betale sig at gøre handicapkørslen ubegrænset, mener formand Susanne Olsen. - Der er kommuner, der fandt ud af, at hvis de satte handicapkørslen fri, så sparrede de en masse penge på administration, og det var kun dem, der havde brug for det, der kørte mere, siger hun.",Toke Gripping,Trekantområdet,2016-09-29T07:48:00+00:00,https://www.dr.dk/nyheder/regionale/trekanten/mange-handicappede-bliver-kun-koert-en-gang-om-ugen,DR
Flere anholdt under Pegida-demonstration,"Under demonstration i København blev ni anholdt, oplyser politiet.",,"Rettelse: Af en tidligere version af denne artikel stod, at 11 personer blev anholdt. Det er ikke korrekt. Telegrammet er flere steder præciseret. Antal anholdte er rettet til ni samt oplysning om, hvilken demonstration de anholdte formentlig tilhørte er tilføjet. DR Beklager. Københavns Politi anholdte lørdag den 3. september ni personer i forbindelse med demonstrationer. En af lørdagens demonstrationer var arrangeret af den islamkritiske gruppe For Frihed, der tidligere gik under navnet Pegida, og en anden var en moddemonstration mod denne. Det oplyser Københavns Politi. Politiet behandler ikke oplysninger om, hvilken politisk orientering de pågældende anholdte personer har. Men det er politiets opfattelse, at alle de anholdte demonstrerede imod den anmeldte demonstration For Frihed, og at de forhold, der ligger til grund for anholdelserne, skete som led heri. De anholdte har gjort sig skyldige i en række forseelser, der blandt andet er overtrædelse af ordensbekendtgørelsen, overtrædelse af maskeringsforbuddet og vold mod den, der handler i offentlig tjeneste eller hverv. - Men sidstnævnte hører absolut til i den milde ende af spektret, fortalte politikommissær ved Københavns Politi Lars Krabbe tidligere. Politikommissæren skønnede, at omkring 120 personer var på gaden. Cirka halvdelen For Frihed og cirka halvdelen i moddemonstrationen. /ritzau/",,Indland,2016-09-03T16:26:00+00:00,https://www.dr.dk/nyheder/indland/flere-anholdt-under-pegida-demonstration,DR
VIDEO En stor rød måne tittede frem på himlen,Måneformørkelsen startede ved 19-tiden og var slut ved 23-tiden. Se den her.,,"Der er ikke tale om en total måneformørkelse. Men på himlen i aften tittede en stor rød måne frem, som vi har optaget en video af. Der er manipuleret lidt med hastigheden på videoen, som er optaget fra klokken cirka 20.30. Flere af dr.dks brugere har haft kameraet fremme og sendt billeder til os. Mange tak for dem - i artiklen her kan du se nogle af de bedste. Måneformørkelsen startede klokken 18:54, og et par timer senere var den på sit højeste niveau. Omkring klokken 23 var det slut. Der er tale om en såkaldt penumbral formørkelse. Det vil sige, at i starten og slutningen af formørkelsen er månen inde i Jordens halvskygge, Penumbra, hvor jorden kun skygger for en del af solen. Og derfor kommer månen til at se rød ud. Måneformørkelsen er den sidste af fem på jorden i 2016, men det er den eneste, der er synlig for os, der bor i Europa.",Christine Hyldal,Vejret,2016-09-16T20:49:00+00:00,https://www.dr.dk/nyheder/vejret/video-en-stor-roed-maane-tittede-frem-paa-himlen,DR
Fire kommuner får lov at hæve skatten med 200 millioner,"Social- og Indenrigsministeriet har besluttet, hvilke kommuner der må hæve skatten i 2017.",,"Odense, Holbæk, Rebild og Læsø har netop fået tilladelse til at sætte skatten op. Ansøgningerne kan dog ikke imødekommes fuldt ud, fordi de overskrider rammen på 200 millioner kroner. Det skriver Social- og Indenrigsministeriet i en pressemeddelelse. Holbæk får lov til at hæve skatten med 34,6 millioner kroner, Odense med 145,7 millioner kroner, Læsø med 1,8 millioner kroner og Rebild med 17,9 millioner kroner. Oprindeligt havde Kerteminde Kommune også søgt om at få lov til at hæve skatten for 2017, men torsdag aften meddelte Kerteminde, at Indenrigsministeriet ikke behøvede at behandle deres ansøgning. Et flertal i byrådet ønskede ikke en skatteforhøjelse. Det er nu op til de fire kommuner, om de udnytter den tildelte ramme. Landets kommuner skal koordinere, at skatten ikke samlet set bliver højere i kommunerne i 2017. Regeringen har afsat en pulje til tilskud til skattenedsættelser for at motivere til dette. Hvis kommunerne samlet set forhøjer skatterne, udløser det en økonomisk sanktion over for den enkelte kommune og kollektivt for kommunerne. Budgetterne og skattefastsættelsen for 2017 skal vedtages af kommunalbestyrelserne senest den 15. oktober 2016.",Ida-Sofie Sellerup,Fyn,2016-09-16T10:42:00+00:00,https://www.dr.dk/nyheder/regionale/fyn/fire-kommuner-faar-lov-haeve-skatten-med-200-millioner,DR
Klinikchef fra Riget: Medicinpriser på himmelflugt rammer tidligt fødte,"Hospitaler skal betale mere for livsvigtig medicin, efter et italiensk firma har fået monopol.",,"Det bliver ikke bare en dyr fornøjelse for det danske sundhedsvæsen, at den italienske medicinalproducent Chiesi har fået europæisk eneret på at fremstille livsvigtig medicin til for tidligt fødte børn. Det kommer også til at gå ud over børnene, når hospitalerne skal betale mere for den vigtige medicin. Det mener Steen Hertel, der er overlæge og klinikchef på Neonatalklinikken på Rigshospitalet. - Vi er i øjeblikket ude i en større sparerunde, og her kan vi kun spare på de varme hænder. Vi må igen se i øjnene, at vi skal have færre læger og sygeplejersker. Vi har i forvejen svært at gøre nok for børnene med den stab, vi har. Vi kommer til at spare på noget, som børnene har brug for, siger han. Tidligere lavede blandt andet Region Hovedstadens Sygehusapoteket selv medicinen, der hjælper børnene med at trække vejret. Men med udsigt til et sagsanlæg fra italienerne og et potentielt stort økonomisk tab valgte apoteket at stoppe produktionen. Siden 2014 er prisen steget med 4000 procent. Ifølge Steen Hertel er der ikke nogen vej uden om at købe medicinen af den italienske producent, da den har færrest bivirkninger. Så personalet må løbe hurtigere, siger han. - Sygeplejerskerne skal passe flere børn, og der er mindre tid til det enkelte barn. Det er ikke et spørgsmål om luksus. Det gør en forskel for, hvor godt børnene kommer ud herfra og hvor farlig indlæggelsen bliver, siger han. I en mail til P4 København skriver medicinalvirksomheden Chiesi, at deres produkt hvad angår kvalitet, virkning og kommercialiseringsudgifter ikke kan sammenlignes med det middel, som i årevis er blevet fremstillet på danske hospitaler. Chiesi mener derfor ikke, at der er tale om, at man har hævet prisen på et eksisterende produkt. Du kan se mere om medicinpriserne i aften på DR1 i dokumentaren ""Medicinens pris"" klokken 20.45.",Peter Bye Andersen,København,2016-09-12T07:12:00+00:00,https://www.dr.dk/nyheder/regionale/hovedstadsomraadet/klinikchef-fra-riget-medicinpriser-paa-himmelflugt-rammer,DR
Statsrevisorer advarer om større tab: Skats forvaltning er fortsat svag og utilstrækkelig,"Det er ikke kun udbytteskat, der sejler for Skat. Der er også risiko for tab på moms og selskabsskat.",,"Skat er blevet snydt for mere end 12,3 milliarder kroner i udbytteskat. Og Skat må formentlig afskrive gæld for et tocifret milliardbeløb som konsekvens af det fejlslagne it-system EFI. Men Skats mangelfulde kontrol indebærer derudover risici for yderligere tab for staten ved andre skatter, for eksempel selskabsskat, told og moms, lyder advarslen fra Statsrevisorerne. Det sker i forbindelse med revisionen af statens samlede regnskab for 2015, hvor Statsrevisorerne henleder Folketingets opmærksomhed på den risiko. - Skats regnskabsforvaltning er fortsat så svag og utilstrækkelig, at der er risiko for tab for staten og risiko for, at opkrævningen af skat fra borgere og virksomheder er sket på et ukorrekt grundlag, skriver Statsrevisorerne. Situationen er så alvorlig, at Rigsrevisionen, der står for den regnskabsmæssige af statens regnskab, tager forbehold for Skatteministeriets forretningsgange og interne kontroller på en række områder. Skatteminister Karsten Lauritzen (V) har lagt op til, at der skal investeres milliarder i et nyt og bedre Skattevæsen. Men det er for tidligt at sige, om det vil hjælpe, mener Peder Larsen (SF), der er formand for Statsrevisorerne. - Der er taget nogle initiativer, som vi formodentlig kun kan være taknemmelige for. Men vi kan ikke garantere, at der ikke vil komme nye møgsager vedrørende for eksempel moms, som er den største indtægtskilde for staten, siger Peder Larsen. - Der er ikke nogen af initiativerne, så vidt jeg kan vurdere, der umiddelbart tager sigte på de tre nævnte områder. Han mener ikke, at Folketinget i tilstrækkelig høj grad har været opmærksom på risikoen for tab på moms, selskabsskat og told. Derfor henleder Statsrevisorerne specifikt Folketingets opmærksomhed på de punkter. - Det er det ypperste, vi kan gøre. Fordi der ikke har været opmærksomhed om de tre punkter, vil vi i hvert fald fortælle Folketinget, at det er noget, man skal være opmærksom på, siger Peder Larsen. /ritzau/",,Politik,2016-09-14T14:44:00+00:00,https://www.dr.dk/nyheder/politik/statsrevisorer-advarer-om-stoerre-tab-skats-forvaltning-er-fortsat-svag-og,DR
Radikale er klar til at lave økonomisk aftale med blå blok,"Den radikale partileder, Morten Østergaard, efterlyser reformvilje fra andre røde partier.",,"De Radikales leder, Morten Østergaard, fremlægger nu sin egen 2025-plan og erklærer sig samtidig venligt stemt over for regeringens helhedsplan. På ""lange stræk"" flugter den ligefrem med de Radikales udspil, påpeger Morten Østergaard i Berlingske mandag. Ydermere er Morten Østergaard klar til at binde sig til en økonomisk aftale med blå blok på den anden side af et valg. - Det er klart, at vi ikke sidder og kigger på, hvem der sidder om bordet, når vi sidder i Struensee-værelset og forhandler med Claus Hjort. Vi kigger på, hvad der ligger på bordet. Vi kigger på, hvad der ligger på bordet. - Hvis det er vores politik eller noget, der bringer os tættere på vores politik, så medvirker vi glad og gerne til det, og så forpligter vi os også ud over denne valgperiode til, at de ting, vi aftaler, står ved magt, siger Morten Østergaard til Berlingske. Se interviewet med Morten Østergaard fra DR2 Morgen: Dermed kan han slå endnu en kile ned i de politiske sprækker mellem de Radikale og Socialdemokraterne. S-formand Mette Frederiksen kan ikke umiddelbart se rum for skattelettelser, og hun afviser kategorisk topskattelettelser. Derimod kan de Radikale med Morten Østergaards ord ""godt se sig selv i den skattereform, regeringen har lagt frem"", så længe den prioriterer midler til uddannelse samt indbefatter et nyt boligskattesystem. Og mens Socialdemokraterne ikke ønsker at ændre på danskernes pensionsalder, ønsker de Radikale at gå længere end regeringen, der lægger op til at udskyde pensionsalderen med seks måneder. /ritzau/",,Politik,2016-09-11T20:35:00+00:00,https://www.dr.dk/nyheder/politik/radikale-er-klar-til-lave-oekonomisk-aftale-med-blaa-blok,DR
Gymnasium inddeler elever efter etnicitet,"Langkaer Gymnasium i Aarhus har fire 1.g klasser kun med tosprogede elever og  tre klasser, hvor eleverne blandes.",,"I et forsøg på at holde på de etnisk danske elever er Langkaer Gymnasium ved Aarhus begyndt at dele eleverne op efter etnicitet. Det har betydet, at skolen i år valgte at inddele 1. g'erne på grundforløbet. I praksis betyder det, at der er fire hele 1. g klasser kun med tosprogede elever og så er der tre klasser, hvor eleverne blandes. Det gør gymnasiet for ikke at have syv klasser, hvor de etnisk danske elever er i et klart mindretal i hver klasse og ikke mindst for på den måde at gøre skolen mere attraktiv for etnisk danske elever. Langkaer Gymnasium har i de senere år fået markant flere tosprogede elever, og nu er der 74 procent tosprogede elever - for ti år siden var det 29 procent Rektor på Langkaer Gymnasium Yago Bundgaard siger til dr.dk, at 4-5 danske elever i en klasse ikke kan spejle sig i deres klassekammerater, og at det derfor er svært at fastholde dem på gymnasiet. - Vi gør ikke det her for at diskriminere men for at skabe de rigtige rammer for integration. Det kræver nemlig et afbalanceret forhold mellem elevgrupperne, så der kan opstå et samspil, siger han. Elevrådsformand på gymnasiet Jens Philip Yazdani siger, at det ikke er en beslutning, som eleverne har været inde over. Han kalder det symptombehandling og mener, vi er vidne til et samfund, der bliver mere og mere polariseret, men mener dog også, at elevsammensætningen på gymnasiet er så skæv, at det er et integrationsmæssigt problem. Ifølge optagelsesbekendtgørelsen er der frit gymnasievalg i Danmark. Derfor kan man i princippet vælge et gymnasium, der ligger 20 kilometer fra sin bopæl.",Asger Rosenberg og Lene Kok,Østjylland,2016-09-07T04:25:00+00:00,https://www.dr.dk/nyheder/regionale/oestjylland/gymnasium-inddeler-elever-efter-etnicitet,DR
,,,,,,,https://www.dr.dk/nyheder/tema/den-store-skattelaek,DR
,,,,,,,https://www.dr.dk/nyheder/tema/togfondens-timemodel,DR
Sportsklubber kæmper med falske bookinger,"Flere kommuner i hovedstadsområdet oplever, at deres idrætsfaciliteter bliver booket uden at blive brugt. 
",Bookninger skal tjekkes efter i sømmene Eksempler: Mange falske bookinger af almindelige idrætshaller i hovedstadsområdet,"En plads på boldbanen eller i gymnastiksalen er højeste prioritet hos mange idrætsforeninger, men en stor del af de bookede tider bliver slet ikke brugt. Det viser undersøgelser fra en række hovedstadskommuner, som blandt andet Idrættens Analyseinstitut står bag. Det er billedet i flere kommuner - herunder København, Frederiksberg, Ballerup, Gladsaxe, Halsnæs og Lejre kommuner. Det giver halvtomme faciliteter, der kunne være kommet andre til gavn, vurderer Peter Forsberg, der står bag undersøgelse fra Idrættens Analyseinstitut. - Det gør selvfølgelig, at foreningerne lokalt oplever, at de ikke får de tider, de gerne vil have, men i virkeligheden er der muligvis nogle tider, man kan få benyttet bedre, siger han. Også i København er der rift om pladsen på kommunens fodboldbaner, gymnastikhaller og badmintonbaner. Det fortæller fritidschef i kommunen, Mads Kamp Hansen, der medgiver, at overbookningerne rammer klubberne. - Det går ud over de foreninger, som egentlig gerne vil have mere aktivitetstid, men som ikke kan komme til det, fordi der står, at banerne er booket, siger han. Derfor er kommunen også opmærksom på problemet, som man forsøger at løse med forskellige tiltag. - For eksempel har vi kigget på de fodboldforeninger, der har fået tildelt en kunstgræsbane inden for de seneste år, men som samtidig har en gymnastiksal, siger Mads Hamp Hansen og fortsætter: - Der fandt vi nogle foreninger, som ikke havde afmeldt de tider, og det gjorde vi så for dem, så tiderne kom i spil igen.",Joachim Hans Næshave Christensen,København,2016-09-29T04:02:00+00:00,https://www.dr.dk/nyheder/regionale/hovedstadsomraadet/sportsklubber-kaemper-med-falske-bookinger,DR
Superstjerneparret Angelina Jolie og Brad Pitt skal skilles,"Via sin advokat bekræfter Angelina Jolie, at hun har indleveret skilsmissedokumenter 15. september.",,"Skuespillerparret Angelina Jolie og Brad Pitt skal skilles. Det er blot to år siden, at de blev gift, og de har været sammen siden 2004. Jolie bekræfter via sin advokat i en udtalelse, at hun vil skilles fra skuespilleren. Hun vil have forældremyndigheden over parrets seks børn, skriver netmediet TMZ. - Beslutningen er taget af hensyn til familiens velbefindende. Hun vil ikke kommentere beslutningen, og hun beder om, at man vil respektere privatlivets fred i denne stund, siger advokat Robert Offer ifølge nyhedsbureauet Reuters. TMZ skriver, at skilsmissen skyldes uforsonlighed mellem de to. Angelina Jolie skulle ifølge det amerikanske medie have indleveret skilsmissedokumenterne 15. september. /ritzau/",,Film & serier,2016-09-20T15:23:00+00:00,https://www.dr.dk/nyheder/kultur/film/superstjerneparret-angelina-jolie-og-brad-pitt-skal-skilles,DR
,,,,,,,https://www.dr.dk/nyheder/tema/jordskaelv-i-italien,DR
Sygeplejersker strømmer til samtalegrupper for stressramte,"Dansk Sygeplejeråd har oprettet trivselsgrupper i tre regioner, så stressramte medlemmer kan tale med kolleger i samme situation",Arbejdsgiverne roser,"Hundreder af påbud fra Arbejdstilsynet er de senere år haglet ned over landets sygehuse, fordi personalet risikerer at få ondt i psyken - blandt andet på grund travlhed. Travlheden kan skabe en nedadgående spiral, der ender i udbrændthed og depression. Stress blandt sygeplejersker er nu blevet så udbredt, at deres fagforening Dansk Sygeplejeråd flere steder i landet har oprettet samtalegrupper for stressramte medlemmer. Alene på Sjælland har 35 sygeplejersker deltaget, siden den første gruppe blev oprettet for et halvt år siden. Det fortæller psykolog Marianne Boje Andersen, der står i spidsen for de sjællandske samtalegrupper. - Mange sygeplejersker går ned med flaget, fordi de oplever, at de må gå på kompromis med deres ønske om at levere en god pleje til patienterne, siger Marianne Boje Andersen og fortsætter: - Det slider på dem, for så har de ikke stoltheden med i deres arbejde, og det er vigtigt for trivslen at føle, man kan levere varen, og at patienten er tilfreds. Hos Dansk Sygeplejeråd understreger næstformand i Sjællands-kredsen Ulla Birk Johansen, at det er arbejdsgivernes opgave at sikre et sundt og forsvarligt arbejdsmiljø på sygehusene, men det er nødvendigt med et supplement til arbejdsgivernes indsats. Det kan måske forebygge, at travlheden fører til en dyb nedtur for medlemmerne. - Når de oplever, at de ligger lidt vågne om natten, føler angstsymptomer eller må gå ud og græde på toilettet for at klare arbejdet, så kan de komme med i en stressgruppe. Man behøver faktisk ikke være syg for at deltage, siger hun. Stressgrupperne bliver mødt med bifald af Danske Regioner. Formanden for sundhedsudvalget, regionsformand Ulla Astman, kalder det et udmærket initiativ. - Det fjerner ikke vores ansvar for arbejdsmiljøet, men det er en rigtig fin opgave, fagforeningen har påtaget sig, siger hun.",Per Gade Gyldenkærne,Sjælland,2016-10-19T05:48:00+00:00,https://www.dr.dk/nyheder/regionale/sjaelland/sygeplejersker-stroemmer-til-samtalegrupper-stressramte,DR
Endeløse kompromiser i sygeplejefaget gav Anette stress,"Stærke kvinder knækker på stribe i sundhedsvæsenet, fordi de ikke længere kan leve op til deres egne værdier om god pleje af patienterne. En af dem var sygeplejerske Anette Bruun-Villadsen.",Samtaler blev gennembrud I arbejde igen,"Anette Bruun-Villadsen er en erfaren sygeplejerske. Hun været i faget i 25 år og har uddannet sig til klinisk vejleder, har været tillidsrepræsentant og taget en diplomuddannelse i ledelse. Hun kæmpede i årevis for at leve op til sine faglige standarder om god sygepleje, fortæller hun. Men i februar i år måtte hun erkende, at der ikke var mere at give af. Hun blev sygemeldt med stress. - I flere år fandt jeg hver dag en situation, jeg havde gjort godt og klappede mig selv på skulderen og hold fast i den. Men efterhånden var der kun negative tanker tilbage: ""Det burde du have gjort bedre"", og ""det er også ærgerligt, det er sådan"". Anette Bruun-Villadsen beskriver sig selv som en stærk kvinde, men til sidst måtte hun flygte grædende fra sin arbejdsplads. Lægen konstaterede, at hun viste tegn på en middelsvær til svær depression. Hun forsøgte at undgå andre mennesker og kunne ikke holde ud at være i nærheden af sygehuset. Selv små daglige gøremål som at lave mad var uoverstigelige vanskelige: - Det kunne tage tre timer. Når jeg havde læst en opskrift, glemte jeg hele tiden, hvad jeg havde læst. Jeg kunne heller ikke strukturere arbejdet, så saucen og pastaen blev færdig samtidigt, og hvis børnene afbrød, måtte jeg begynde forfra igen. Så jeg fik tanker om, hvorvidt jeg var blevet dement. Det, der blev gennembruddet for Anette, var da hun kom med i en samtalegruppe for stressramte, som hendes fagforening, Dansk Sygeplejeråd, havde oprettet. - Det var specielt godt at møde de andre piger, for så fandt jeg ud af, at jeg hverken var dement eller specielt mærkelig eller svag eller dum eller dårlig sygeplejerske eller et dårligt menneske, for det fortalte stressen mig ellers. Samtidig begyndte Anette at gå til ""vejrtrækning"", hvor hun fik styr på tankemylderet - og hun blev klar over, at hun - trods sygeforløbet - hørte til i sygeplejefaget. Det skete en dag, da hun var til screening for brystkræft. Blandt personalet i screeningsbussen mødte hun en tidligere patient. - Hun fortalte mig to gange, at jeg havde gjort et fantastisk stykke arbejde dengang - og da jeg kom ud af bussen, tænkte jeg: ""Jamen, jeg er jo sygeplejerske. Det kan jo ikke nytte noget at rende fra det, for det er jo en del af mig. Det er jo mine værdier"". Nu er Anette igen i arbejde - foreløbig på nedsat tid og med opgaver, der er knapt så stressende. Men forløbet har blandt andet fået hende til at tænke på, hvorfor så mange sygeplejersker bryder sammen. - Når man ikke kan udføre det, man ved er det rigtige - for mit vedkommende den gode pleje - og hele tiden må gå på kompromis, og delen, hvor du må gå på kompromis, bliver større og større, så er du jo til sidst ikke længere dig selv, men repræsentant for et system, du ikke kan stå inde for. - Det er det, der tærer, siger Anette, der både har lært af forløbet og er blevet klogere på sig selv, men på den anden side heller ikke tror, at hun nogensinde vender helt tilbage til fuld styrke.",Per Gade Gyldenkærne,Sjælland,2016-10-19T08:30:00+00:00,https://www.dr.dk/nyheder/regionale/sjaelland/endeloese-kompromiser-i-sygeplejefaget-gav-anette-stress,DR
Overlæger: Sygehusvæsnet ryster i sin grundvold,"Flere regioner skal igen i år spare på sygehusene, og det har blandt andet fået overlægerne i Region Midtjylland til at sende et bekymringsbrev til regionspolitikerne.",Midtjyske overlæger i bekymringsbrev Vil ikke tale sundhedsvæsnet ned,"Sundhedsminister, Sophie Løhde (V), skal i dag i politisk samråd i kølvandet på DR's afsløring om travlhed, der førte til unødig bedøvelse af patienter på intensivafdelingen på Sjællands Universitetshospital i Køge. Men et stadigt mere presset sundhedspersonale kan få konsekvenser for patienter i hele landet, advarer overlægeforeningen nu, efter flere regionsråd har varslet nye besparelser. - Vi er bekymrede for, at det kommer til at gå ud over kvaliteten af den behandling, vi kan tilbyde patienterne. Men også, at det betyder, at udviklingen af sygehusvæsenet lider under det, så vi ikke bare har forringelser lige nu og her, men også i fremtidens sygehusvæsen, siger Lisbeth Lintz, næstformand i Overlægeforeningen. Hun kalder situationen for uholdbar. - Sygehusvæsenet står og ryster i sin grundvold. Vi har patientgrupper, som er rigtigt ildestedt. Flere regioner lægger op til store besparelser næste år. I hovedstaden skal der findes 360 millioner kroner, hvoraf hovedparten skal findes på regionens hospitaler. Og i Region Midtjylland er der vedtaget besparelser i størrelsesordnen 224 millioner kroner. Selvom politikerne ikke lægger op til at skære i personalet, har det fået regionens lægeråd til at skrive et bekymringsbrev til regionsrådet, som DR har fået indsigt i. ""Besparelserne følges ikke af en reduktion - men snarere end øgning - i de sundhedsfaglige ydelser. Således er det præciseret, at ""vi aflyser ikke operationer"", og desuden indføres nu den generelle behandlingsgaranti på én måned - forhold, der bidrager til arbejdspresset. Vi har vanskeligt ved at se, hvordan det kan hænge sammen,"" skriver overlægerne, som i brevet også udtrykker bekymring for patientsikkerheden. ""Vi er dybt bekymrede for, at det får konsekvenser for kvaliteten af behandlingen af den enkelte patient...,"" skriver lægerne, som ikke har haft lyst til at uddybe kritikken i et interview med DR. Formand i Danske Regioner og Region Midtjylland, Bent Hansen (S), anerkender, at der er grænser for, hvor meget mere personalet kan presses, men siger samtidig, at besparelserne ikke er så store, at der er grund til alarm. - At det er svært, og der er pres på, og der hele tiden er flere patienter, det ved jeg godt. Og det er noget, vi skal løse i fællesskab. Vi kan ikke blive ved med bare ubegrænset og presse og presse og presse, siger han og tilføjer: - Men at tale vores sundhedsvæsen ned i et sort hul, som jeg synes, du er på vej til. Det accepterer jeg bare ikke, siger Bent Hansen.",Sune Lundby Møller,Indland,2016-10-13T11:56:00+00:00,https://www.dr.dk/nyheder/indland/overlaeger-sygehusvaesnet-ryster-i-sin-grundvold,DR
Regionsformand positiv over løntjek af chefer,"Rigsrevisionen vil undersøge chefers lønvilkår i regionerne. Helt i orden, siger formand for Danske Regioner.",,"Helt naturligt og helt i orden. Formanden for Danske Regioner, Bent Hansen, er positiv over for Rigsrevisionens beslutning om at sætte gang i en større undersøgelse af regionale chefers løn- og ansættelsesvilkår. Undersøgelsen skal dække alle fem regioner og kommer, efter en stikprøvekontrol i Region Syddanmark ifølge Fyens Stiftstidende har vist brud på love og overenskomster i lønudbetalinger. - Jeg synes, det er helt naturligt i forlængelse af, at der har været nogle konkrete sager i Syddanmark, at de breder det ud og gerne vil undersøge, om det er enkeltstående eksempler, eller om der generelt er noget, der skal ses efter, siger formanden. - Så det er helt i orden, at man foretager den undersøgelse. Rigsrevisionens stikprøve i Region Syddanmark viste overtrædelser for flere millioner kroner gennem for store udbetalinger til en række chefer. Blandt andet kom det frem, at en klinikchef fik udbetalt 30 timers overarbejde hver måned uden at dokumentere timerne. Aftalen fandtes heller ikke på skrift. En lignende kontrol af chefernes kontrakter blev foretaget i foråret i Region Midtjylland. Her fandt revisorerne ikke de samme overtrædelser. Det er heller ikke Bent Hansens opfattelse, at problemet går igen andre steder i landet. - Jeg har ikke hørt om det. Det håber jeg ikke, men man skal jo aldrig garantere. Om der er nogle eksempler andre steder, så skal det selvfølgelig frem, siger han. /ritzau/",,Indland,2016-10-09T20:03:00+00:00,https://www.dr.dk/nyheder/indland/regionsformand-positiv-over-loentjek-af-chefer,DR
Styrelse åbner tilsynssag på sygehus,"Styrelsen for Patientsikkerhed åbner tilsynssag mod Køge Sygehus, fordi sygeplejersker har givet patienter beroligende medicin for at mindske arbejdspresset.",,"Ledelsen på Køge Sygehus har begået flere fejl i sagen, hvor sygeplejersker på intensivafdelingen på sygehuset har givet patienter beroligende medicin for at mindske arbejdspresset på afdelingen. Det skriver Styrelsen for Patientsikkerhed i en pressemeddelelse, hvor de også fortæller, at de åbner en tilsynssag på ledelsesplan på sygehuset. Region Sjælland har gennemgået tilsynssagen, og ovenpå det siger koncerndirektør Lars Onsberg, at sygehuset vil lave ændringer. - Vi tager selvfølgelig styrelsens afgørelse til efterretning og går ind og ændrer procedure og de instrukser, vi har, siger han. Styrelsen skriver i pressemeddelelsen, at den finder det kritisabelt, at patienternes sikkerhed er blevet udfordret i sygehusets løsning af deres ressourcemæssige problemer, og det vil regionen nu prøve at forbedre, siger Lars Onsberg. - Styrelsen vil have os til at fjerne risikoen for, at det kunne gå ud over patientsikkerheden, siger han. Koncerndirektøren forestiller sig ikke, at sagen vil få personalemæssige konsekvenser på hverken ledelsesniveau eller på afdelingen.",Gustav Juul Olesen,Sjælland,2016-10-14T15:04:00+00:00,https://www.dr.dk/nyheder/regionale/sjaelland/styrelse-aabner-tilsynssag-paa-sygehus,DR
"Clinton-støtter laver hjemmeside om ""ækle kvinder"" efter Trump-kommentar","Kort efter Donald Trump fornærmede Hillary Clinton dukkede en hjemmeside op for ækle, handlekraftige kvinder.",Politik blandet med personlige angreb,"- Sikke en ækel kvinde. Sådan lød ordene fra den republikanske præsidentkandidat, Donald Trump, da demokraternes Hillary Clinton under nattens debat var i gang med at udlægge sine planer for det amerikanske sundhedssystem. Nu har den fornærmende kommentar udløst en hjemmeside, der henviser direkte til Hillary Clintons kampagneside. Klikker man sig ind på nastywomengetshitdone.com (ækle kvinder får styr på lortet. -red.), så ryger man nemlig direkte ind på Hillary Clintons hjemmeside, hvor man opfordres til at donere penge til demokratens kampagne. Selvom nattens debat var tung på politiske udmeldinger i forhold til de to tidligere, så var der - ligesom i de to første debatter, heller ikke mangel på afbrydelser og personlige angreb. Udover at kalde Clinton for en ækel kvinde, kaldte Donald Trump hende også for utroværdig, uværdig og en løgner. Hillary Clinton var dog ikke sen til angribe tilbage. Udover at kalde Donald Trump for ""totalt uegnet"" til at tjene som præsident, kaldte hun ham også for ""den farligste kandidat"", hun anklagede ham for at græde krokodille-tårer over den amerikanske økonomis tilstand og kaldte ham for Putins marionetdukke. Nattens debat var den sidste af tre. Om knap tre uger skal amerikanerne til stemmeurnerne for at afgøre, hvem der skal lede landet i de kommende fire år. Se klippet, hvor Trump kalder Clinton for en ækel kvinde herunder:",Maya Nissen,Valg i USA 2020,2016-10-20T06:29:00+00:00,https://www.dr.dk/nyheder/udland/valg-i-usa-2016/clinton-stoetter-laver-hjemmeside-om-aekle-kvinder-efter-trump,DR
To indkøbscentre på Sjælland evakueret,Vestsjællandscentret i Slagelse er evakueret  på grund af en bombetrussel.,,"Et indkøbscenter i Slagelse er evakueret på grund af en bombetrussel, oplyser politiet. Der er tale om Vestsjællandscentret i Jernbanegade. Politiet opfordrer alle til at forholde sig roligt og rette sig efter politiets anvisninger. Ifølge DR Nyheders oplysninger er RO's Torv i Roskilde også evakueret på grund af en bombetrussel. Det bekræfter Midt- og Vestsjællands Politi over for DR Nyheder, der også undersøger en bombetrussel mod lufthavnen ved Roskilde. - Vi har en bombetrussel mod lufthavnen og en mod Ro's Torv, siger kommunikationsmedarbejder ved Midt- og Vestsjællands Politi, Carsten Andersen. - Vi har evakueret lufthavnen, og vi er ved at evakuere Ro's Torv, tilføjer han. Politiet kan ikke sige noget om, hvorvidt det er samme personer, som står bag bombetruslerne. - Vi arbejder på højtryk for at få løst sagen. Se hele interviewet med Carsten Andersen: Når Ro's Torv er blevet evakueret, vil politiet gå i gang med undersøgelserne. /DR Nyheder/",,Indland,2016-10-17T11:42:00+00:00,https://www.dr.dk/nyheder/indland/indkoebscentre-paa-sjaelland-evakueret,DR
Ufaglærte skal arbejde med asylansøgere på tålt ophold,"Det vækker skepsis, at ufaglærte medarbejdere skal erstatte fængselsbetjente på udrejsecenter for afviste asylansøgere.",,"""Få et kort kursus og bliv ny medarbejder på Udrejsecenter Kærshovedgård. Beboerne er personer på tålt ophold, udviste kriminelle og afviste asylansøgere."" Et jobopslag med cirka den ordlyd kan jobsøgende snart støde på. Der skal nemlig snart ansættes en ny type medarbejdere til at erstatte en del af de nuværende fængselsbetjente på udrejsecenteret i Midtjylland, og det bekymrer både naboer og Dansk Folkeparti. De nye medarbejdere vil nemlig typisk være ufaglærte, og der vil kun være krav om at have afsluttet 9. klasse. - Det duer ganske enkelt ikke, at man sætter uerfarne medarbejdere ind i den situation, siger Ole Tranberg, der er talsmand for de nærmeste naboer til Kærshovedgård. Institutionsmedarbejderen vil få et kort uddannelsesforløb med en generel indføring i Kriminalforsorgens arbejde, herunder praktisk forvaltningsudøvelse og en del om selvforsvar og konflikthåndtering. Formanden for Folketingets retsudvalg, Peter Skaarup fra Dansk Folkeparti, advarer mod at geare ned på fagligheden. - Nogle af de her beboere er uregerlige, og når der samtidig kommer væsentligt flere, bliver opgaven en større mundfuld. Jeg er nervøs for, om de nye institutionsmedarbejdere overhovedet kan klare den opgave, siger Peter Skaarup. Han vil hellere gå den modsatte vej og udstyre fængselsbetjentene med peberspray. Institutionschefen for Kærshovedgård, Anne Marie Borggaard, regner med at få brug for 12-15 institutionsmedarbejdere, der kommer til at arbejde sammen med 18-20 fængselsbetjente.",Jesper Ibfelt,Midt- og Vestjylland,2016-10-05T07:28:00+00:00,https://www.dr.dk/nyheder/regionale/midtvest/ufaglaerte-skal-arbejde-med-asylansoegere-paa-taalt-ophold,DR
Professor: Danske MRSA-svin skaber problemer i Polen,"Danmark eksporterer svin til lande, hvor resistente bakterier kan gøre stor skade.",,"Dansk svineproduktion bærer et moralsk ansvar for, at den resistente MRSA-bakterie rammer befolkningen i lande, hvor sundhedsvæsenet er svagere end i Danmark. Sådan lyder den løftede pegefinger fra professor og overlæge Hans Jørn Kolmos fra Syddansk Universitet. - Det er min opgave som læge at sige, at vi har et sundhedsproblem her, som vi ser ud til at eksportere og sprede. Det bør vi gribe ind overfor, så godt vi kan, siger Hans Jørn Kolmos. Opfordringen kommer, efter britiske politikere mandag forlangte et opgør med import af danske svin, der er smittet med MRSA. - Vi kan godt undre os over, at man har så stort fokus på Danmark. MRSA er i alle lande omkring os, vi fik det meget sent og har ikke mere end alle de lande, vi sammenligner os med, siger Claus Fertin, direktør for Seges Videncenter for Svineproduktion. Sidste år fik godt 1.200 danskere konstateret svine-MRSA, mens minimum tre ud af fire svinestalde i dag anses for at være MRSA-positive. Det er frygten for at ende i samme situation, der får de engelske politikere til at reagere, skriver blandt andre avisen The Guardian. Ifølge Hans Jørn Kolmos er problemet dog endnu større i Polen, der er blandt de største aftagere af de knap 12 millioner levende grise, som Danmark hvert år eksporterer. - Vi ved, at handel med levende svin er en væsentlig smittevej. Da Danmark eksporterer mange levende svin, er vi netto-eksportør af smittede dyr rundt i verden. Det polske samfund er sårbart, fordi sundhedsvæsenet ikke er så udbygget som i Danmark, hvor svine-MRSA i forvejen volder store problemer, forklarer han. - Gør man det i et område, hvor blandt andet muligheden til at teste for MRSA er svagere, så får man endnu større problemer, pointerer overlægen fra Klinisk Institut fra Syddansk Universitet. Han understreger, at han ikke ønsker at lukke dansk svineproduktion. Men han opfordrer til, at man målretter industriens sygdomsbekæmpelse til også at omfatte den resistente bakterie, der er uskadelig for svin, men kan være farlig dødelig for mennesker. - Vi bliver nødt til at håndtere dette, som man gjorde med salmonella tidligere. Danske svineproducenter er nærmest verdensmestre i at holde svinesygdomme ude af besætningerne. Men det er uforståeligt for os i sundhedsvæsenet, at man ikke vil håndtere MRSA, når man har et velfungerende system i forvejen, siger Hans Jørn Kolmos. Landbrugets videncenter Seges anerkender, at MRSA skal bekæmpes. - Vi har da selvfølgelig et ansvar for at være med til at reducere risikoen for at sprede resistente bakterier til resten af samfundet, og det arbejder vi også på, siger Claus Fertin direktør for Seges Videncenter for Svineproduktion. - Vi følger de regler, der er både i EU og Danmark på dette område. MRSA er noget, der er i alle lande omkring os. Det er ikke et dansk fænomen, for faktisk er det kommet til Danmark på et senere tidspunkt, siger Claus Fertin, direktør for Seges Videncenter for Svineproduktion. Ifølge organisationen Landbrug og Fødevarer havde 2,1 procent af de polske avlsbesætninger MRSA i 2008, mens det gjaldt for 3,4 procent af produktionsbesætningerne. Til sammenligning var ingen danske avlsbesætninger smittet, mens 3,4 procent af produktionsbesætningerne var MRSA-inficeret i 2008. Opdateret kl. 13.15: Afsnit om udbredelsen på hhv. polske og danske svinebesætninger er tilføjet.",Mads Korsager Nielsen,Indland,2016-10-04T05:00:00+00:00,https://www.dr.dk/nyheder/indland/professor-danske-mrsa-svin-skaber-problemer-i-polen,DR
Nu skal psykisk syge tages med på råd ,Psykiatrien i Region Syddanmark vil til at have repræsentanter for de psykisk syge patienter og deres pårørende med til ledelsesmøder.,,"Læger og sygeplejersker ved ikke altid, hvad psykisk syge og deres pårørende har brug for at vide, eller hvordan de kan tage mest muligt hensyn til dem. Det kan personalet nu få rådgivning til af patienterne og de pårørende selv - de skal nemlig sidde med ved møder hos ledelsen. Anne Solgaard er blevet valgt som repræsentant for de pårørende og sidder med ved bordet, når fagfolkene i ledelsen i psykiatrien i Syddanmark mødes - og det glæder hun sig til. - Det her er en åbning, så vi kan få gang i en god dialog mellem pårørende, patienter og behandlere, fortæller hun. Hun mener nemlig, at det nogle gange kan være svært for personalet at sætte sig ind i og se tingene fra patienternes - Fordi jeg selv er pårørende, kan jeg forhåbentligt bidrage til, at man ser tingene fra de pårørende og de psykisk syges perspektiv. Det kan personalet ikke altid, fordi det er deres arbejde, siger Anne Solgaard. Peter Jezek, der er oversygeplejerske på de psykiatriske afdelinger i Vejle og Kolding er glad for at have repræsentanterne med ved bordet - det bidrager nemlig til mere åbenhed, mener han. - For os er det et naturligt skridt i den retning, vi valgte at tage for år siden, for at inddrage vores patienter og pårørende mere aktivt i udviklingen af psykiatrien, siger han. Ordningen har kørt som et pilotprojekt siden i foråret, og allerede nu kan Peter Jezek sige, at de træffer langt bedre beslutninger, når de ikke længere skal sidde og gætte sig til, hvad patienterne og deres pårørende mon mener. - Det er helt klart med til at nuancere vores beslutningsgrundlag, når vi får input fra repræsentanterne, siger han.",Toke Gripping,Trekantområdet,2016-10-12T11:48:00+00:00,https://www.dr.dk/nyheder/regionale/trekanten/nu-skal-psykisk-syge-tages-med-paa-raad,DR
Rusland fragter missiler til Syrien efter nedskydning,Ifølge DR's korrespondent er Ruslands opfattelse af situationen i Syrien ændret efter tirsdagens flynedskydning.,,"Rusland vil fragte missiler til deres base i Syrien. Det skriver Sputniknews. Oprustningen sker efter, at tyrkiske kampfly i går skød et russisk fly ned, fordi det ifølge Tyrkiet krænkede landets luftrum. Putin har givet udtryk for, at han føler sig svigtet af tyrkerne og har sagt, at nedskydningen vil få konsekvenser for forholdet mellem de to lande. Tyrkiet og Rusland står på hver deres side i konflikten i Syrien. Mens Putin arbejder for den syriske præsident Assads tropper, så støtter tyrkerne oprørerne i krigen. Derfor vælger den russiske præsident nu at sejle s-400-missiler til Latakia i Syrien for at signalere overfor Tyrkiet, at Rusland er militær magtfuld. - Missilerne er antiluftskyt - altså missiler, der er beregnet til at skyde. Og selv om Putins tropper er på syrisk jord for at bekæmpe terrorbevægelsen IS, så har IS ikke kampfly og truer derfor ikke Rusland i luften, forklarer DR's korrespondent i Rusland, Matilde Kimer og tilføjer: - I Rusland er man gået fra at tro, at man var immun i Syrien, fordi man havde en førende position, til at man tilsyneladende kan blive opfattet som fjender af andre end IS, siger hun.",Sabrina Uldbæk Skjødt,Udland,2015-11-25T14:24:00+00:00,https://www.dr.dk/nyheder/udland/rusland-fragter-missiler-til-syrien-efter-nedskydning,DR
Forsker: Uforudsigelighed gør klovne skrækindjagende,"Klovne er sjove i cirkus eller til fødselsdage, men de kan hurtigt blive uhyggelige. siger forsker.",,"Klovnen skal glæde, men det er ikke underligt, at den også skaber uhygge, siger Mathias Clasen, der er adjunkt og forsker i horrorgenren på Aarhus Universitet. - Det ligger i klovnens natur at være en tvetydig figur. Den er tænkt som en glad figur, der skal sprede glæde og morskab. Men den har nogle træk, der meget nemt kan opfattes angstprovokerende og frygtindgydende, fordi klovne opfører sig en smule skævt i forhold til vores forestilling om normal adfærd, siger han. Flere steder i landet er folk blevet skræmt af personer, der er klædt ud som klovne. Det samme oplever flere andre lande, og nogle af klovnene bærer våben. Ifølge Mathias Clasen gør det underlige tøj, masken eller en stor mængde sminke det svært at aflæse klovnen. - Vi bruger andre menneskers ansigtsudtryk til at aflæse deres intentioner og sindstilstand. Det kan man ikke, når klovne har en maske på. Hvis en nar har klædt sig ud og springer frem fra busken, har vi ingen mulighed for at forudse eller gætte, hvad vedkommende vil. Det er en angstprovokerende situation, siger han. I årtier har klovne indtaget en rolle i gyserfilm, hvor de ofte har hugtænder, zombietræk eller er vanvittigt sminket. /ritzau/",,Indland,2016-10-17T11:21:00+00:00,https://www.dr.dk/nyheder/indland/forsker-uforudsigelighed-goer-klovne-skraekindjagende,DR
"2,5 millioner virus- og hackerangreb i England på et år","Cyberkriminalitet er den andenhyppigste forbrydelse i England og Wales, viser undersøgelse",Mange rammes af 'ransomware' Cybertrussel på højeste niveau To typer gerningsmænd,"EU's justits- og indenrigsministre mødes i dag i Amsterdam for at diskutere cyberkriminalitet. Og det er der en god grund til. Forbrydelser på nettet er nemlig i hastig stigning, og i England og Wales er det nu den anden hyppigste forbrydelse. Det viser den seneste undersøgelse fra England's Office for National Statistics. På 12 måneder er ""computermisbrug"" blevet anmeldt 2,5 millioner gange. Misbrug dækker især over virus, men også hacking. - Det mest omtalte det seneste år har været ""ransomware"", forklarer Mads Nørgaard Madsen, der er leder af afdelingen for internetkriminalitet i rådgivningsvirksomheden PwC. - Kriminelle angriber data fx gennem en mail, og krypterer og låser dem. Det kan fx være billeder, som man ikke har adgang til før man betaler en løsesum. Den hyppigste form for kriminalitet er svindel, mens vold indtager tredjepladsen. I Danmark fastslog Center for Cybersikkerhed for nylig i en rapport, at truslen fra cyberkriminalitet mod danske virksomheder, myndigheder og almindelige borgere er ""meget højt"" - det højst mulige niveau. - Cyberkriminalitet kan lamme en virksomhed fuldstændigt - og det samme med et land, siger Mads Nørgaard Madsen. Ifølge Mads Nørgaard Madsen kan gerningsmændene bag cyberkriminaliteten typisk deles ind i to kategorier: - Den første begår økonomisk kriminalitet. Her er ransomware blevet en millionforretning, forklarer Mads Nørgaard Madsen fra PwC. - Den anden type er drevet af stolthed over at kunne lægge et system ned.",Lasse Berg Sørensen,Udland,2016-01-26T07:30:00+00:00,https://www.dr.dk/nyheder/udland/25-millioner-virus-og-hackerangreb-i-england-paa-et-aar,DR
"VIDEO Thulesen Dahl: Jeg håber, at Messerschmidt har en stor fremtid i dansk politik","Dansk Folkepartis formand vil ikke afvise, at Morten Messerschmidt kan stille op til Folketinget for partiet trods Meld-sagen.",Partiet undersøges af EU EU-penge går til mærkelige ting,"Tirsdag aften besluttede Dansk Folkeparti-toppen, at Morten Messerschmidt skulle træde ud af partiets ledelse på grund af DF-profilens rolle i en sag om muligt misbrug af EU-midler. Men på trods af Morten Messerschmidts rolle i sagen vil partiets formand, Kristian Thulesen Dahl, ikke afvise, at europaparlamentarikeren kan stille op for partiet til et fremtidigt folketingsvalg. - Jeg ser gerne, at Morten Messerschmidt har en stor fremtid i dansk politik og i Dansk Folkeparti. Han er rigtig dygtig, og det skal vi drage nytte af, siger partiformanden i 21 Søndag på DR1. - Men han sidder i Europa-Parlamentet i valgperioden frem til 2019. EU's antisvindel-enhed, OLAF, undersøger i øjeblikket brugen af EU-støttekroner i det europæiske parti Meld og den tilhørende fond Feld, som er tæt knyttet til Dansk Folkeparti. Men præcis hvilken konsekvens de undersøgelser kan få for Dansk Folkeparti, vil formanden endnu ikke tage stilling til. - Jeg står ikke og forsøger at bortforklare, at der kører undersøgelser. Og det er klart, at de skal gå sin gang, og så må vi tage konsekvensen af de undersøgelser, når de er færdige. Han understreger samtidig, at han som partiformand har haft det overordnede ansvar for hele sagen. Men da han første gang hørte om sagen i 2015, troede han, at der blot var tale om en strid mellem Morten Messerschmidt og hans daværende DF-kollega Rikke Karlsson. - Selvfølgelig har jeg spurgt dem, hvad det handler om, men jeg havde et indtryk af, at det kom på gled igen. Jeg gjorde, hvad jeg kunne for at få det til at fungere, siger han og tilføjer, at han måske ""skulle have reageret mere kraftfuldt for et år siden"". - Selvfølgelig er der noget at kritisere mig for, og selvfølgelig ville jeg i dag have ønsket, at jeg havde skredet ind tidligere. Men man bliver også nødt til at lægge til grund, at EU bruger penge på mange mærkelige ting, siger han og fortsætter: - Jeg har grundlæggende tænkt, at det var mærkeligt, at man kunne bruge EU-penge på det. Men jeg har også tænkt, at hvis andre partier kunne bruge EU-midler på noget lignende, så skulle Dansk Folkeparti også kunne det. Dansk Folkeparti skal ikke grundlæggende stilles anderledes end andre partier. Kristian Thulesen Dahl siger, at partiet har sjusket i sagen, men at der ikke er noget, som tyder på, at ""der skulle være blevet svindlet eller blevet puttet penge i lommen"". Han har dog ikke planer om at fremlægge flere dokumenter i sagen for offentligheden. - Det, vi har lagt frem i fredags, er noget af det længste, et parti er gået i forhold til at lægge tingene frem.",Mathias Valsgaard,Politik,2016-10-23T19:37:00+00:00,https://www.dr.dk/nyheder/politik/video-thulesen-dahl-jeg-haaber-messerschmidt-har-en-stor-fremtid-i-dansk-politik,DR
Politi efter røgudslip og brand i Frederiksværk: Alt er under kontrol,,,,Alexander Hecklen,,,https://www.dr.dk/nyheder/politi-efter-roegudslip-og-brand-i-frederiksvaerk-alt-under-kontrol?focusId=3523275,DR
Clinton udvider sin strategi: Går efter en jordskredssejr ,"Demokraternes præsidentkandidat går nu efter de stater, der plejer at være sikre republikanske sejre. DR har besøgt den konservative højborg Utah. ",Trump elsker mormoner Demokrater skruer op for tilstedeværelsen Spændt på national interesse Kan ikke stå inde for Trump,"Indbyggerne i Utah plejer at være nogle af de mest sikre republikanske vælgere. Næsten 70 procent af indbyggerne er mormoner, og de går ind for konservative familieværdier. Men noget har ændret sig ved det her valg - og familieværdierne bliver ikke længere automatisk omsat til en stemme på republikanerne. - Jeg tror folk i Utah ser på kandidaternes karakter, det er mormoners kultur. Vi kan ikke lide løgne eller snyd, og vi vil have folk med en god karakter, siger Karen Worthwood, der netop er kommet ud af den store hvide kirke i centrum af byen St. George til den lokale avis. Selvom Donald Trump har proklameret, at han “elsker mormoner”, så er følelsen ikke gengældt. Mormonerne kan ikke lide Donald Trump og flere vælger at stemme på Hillary Clinton eller en uafhængig tredje kandidat, Evan McMullin. Det er kommet til udtryk i meningsmålingerne, hvor Clinton er kommet foran i en enkelt og en anden er blevet uafgjort mellem de to kandidater. Dog har Trump fortsat 15 procentpoints forspring i den seneste vægtede måling fra RealClearPolitics. Det har fået Hillary Clintons kampagnefolk til at øjne en gylden mulighed. Det er ikke bare de seks svingstater, demokraterne kæmper for - nu har de også besluttet, at flere republikanske stater er værd at bruge tid på. Udover Utah, så gælder det særligt Arizona og Georgia. Clintons kampagnechef Robby Mook siger, at Clintonlejren planlægger en ‘dramatisk udvidelse’ af kampagnestategien. Og det kan mærkes i byen st. George, hvor det lokale demokratiske parti pludselig har fået travlt: - Det er en mulighed som ingen anden, siger Vandary Zavala, kommunkationchef for demokratiske parti i Utah til DR og fortsætter: - Indbyggerne kommer til at se, at venner og familier er åbne over for en kandidat fra et andet parti end det republikanske. Det vil få overtalt indbyggerne i Utah til at støtte Hillary Clinton. I Utah bruger vicepræsidentkandidat Tim Kaine allerede mere tid, og der er planlagt flere tv-reklamer og vælgermøder. Clintonlejren har netop udgivet en video, der direkte retter sig mod mormoner - “Mormons for Hillary” hedder den: Hillary Clinton har også fået trykt en klumme i avisen Deseret News, der er ejet af mormonkirken, hvor hun forsøger at nærme sig den ellers konservative vælgergruppe: - Som amerikanere tror vi på, at alle skal have lov til at tilbede, hvem de ønsker, skriver den demokratiske præsidentkandidat. På det lokale kontor for det demokratiske parti i St. George er kommunikationschef Vandary Zavala også ved at planlægge et stort vælgermøde med en kendt demokrat. - Det er ting, der ikke ville ske i et almindeligt valgår. Vi er spændte på at få national interesse til Utah og hjælpe med at få Hillary valgt, siger hun. Hun vil dog ikke ud med, hvem Hillary Clintons kampagnekontor vil sende for at overbevise vælgerne i Utah. Det er særligt Donald Trumps kontroversielle udtalelser, der har fået vælgerne i Utah til at kigge sig om efter en anden kandidat. Når Trump taler om, at mexicanere er voldtægtsforbrydere, og at muslimer skal forbydes adgang til USA - så harmonerer det dårligt med mormonernes humanistiske værdier. Dertil kommer de mange anklager om seksuelle overgreb fra en række kvinder og en video, hvor Trump taler nedsættende om kvinder. Alt det til sammen har fået mormoner som Karen Worthwoord til at se sig om efter en anden kandidat. - Jeg kan ikke stå inde for alt det Trump repræsenterer. Det er nedsættende, og uværdige værdier, siger hun. Også lokale republikanske ledere har meldt ud, at de vil stemme på Hillary Clinton, og Utahs største avis The Salt Lake Tribune har erklæret sin støtte til Clinton. Der er dog stadig meget arbejde, hvis Hillary Clinton skal kunne vinde staten. Artikel er redigeret klokken 15.03: I sjette afsnit er de korrekte tal nu angivet for de vægtede meningsmålinger i Utah.",Johanne Hesseldahl - Utah - USA,Valg i USA 2020,2016-10-19T09:58:00+00:00,https://www.dr.dk/nyheder/udland/valg-i-usa-2016/clinton-udvider-sin-strategi-gaar-efter-en-jordskredssejr,DR
,,,,,,,https://www.dr.dk/nyheder/tema/christiania,DR
Ny måling: Vi tror mest på sygeplejersker,"Politikere, journalister og bilforhandlere ligger i bunden, når det gælder troværdighed. Sygeplejersker ligger i top, viser måling.",Politikere ligger helt i bund,"Sygeplejerskerne er den mest troværdige faggrupper, viser en ny undersøgelse fra Radius Kommunikation, der henviser dommere og læger til de følgende pladser. Grete Christensen, formand for Dansk Sygeplejeråd, hæfter sig ved, at det på trods af travlhed på landets sygehuse er lykkedes hendes medlemmer at optræde troværdigt over for patienterne. Flere end 2.000 danskere er blevet spurgt ind til troværdigheden blandt 20 forskellige faggrupper, og det er altså blandt dem, at sygeplejerskerne skiller sig heldigt ud. Respondenterne er blevet bedt om at rangere faggruppernes troværdighed på en skala fra 1-5, hvor fem er meget høj troværdighed, og hvor et er meget lav troværdighed. Sygeplejerskerne scorede 4,04 som det højeste. Mens sygeplejersker, dommere og læger kan glæde sig over at være placeret på de tre øverste pladser i målingen, så ser det straks værre ud journalister og bilforhandlere, der ligger i bunden. Hjælpeløst sidst ligger politikere, de får karakteren 2,06 af respondenterne. /ritzau/",,Indland,2016-11-16T07:43:00+00:00,https://www.dr.dk/nyheder/indland/ny-maaling-vi-tror-mest-paa-sygeplejersker,DR
Samarbejde mellem sygehus og kommune hjælper tykke børn,Otte ud af 10 børn har tabt sig på overvægtsklinikker i østjyske kommuner.,,"Selv om dit barn er blevet alt for tykt, kan det godt lade sig gøre at smide kiloene igen. Det viser et østjysk projekt. Fire kommuner, Randers, Favrskov, Syddjurs og Norddjurs og regionshospitalet Randers har drevet overvægtsklinikker siden 2014. Det særlige er, at hospitalernes børnelæger og kommunernes sundhedsplejersker har arbejdet tæt sammen om vægttabet, og at det lykkes for otte ud af 10 børn at tabe sig. Det er imponerende, mener overlæge Bent Windelborg Nielsen fra regionshospitalets børneafdeling. - Hvis man er blevet svært overvægtig, så er tendens til, at det kun bliver værre med tiden. Så hvis man kan holde vægten eller ligefrem tabe sig som barn, så er det meget godt gået, siger han. Børnene bliver først undersøgt på børneafdelingen, og så kommer de til samtaler i deres kommune, hvor de får hjælp til en sund livsstil. Det er vigtigt, for lægerne har været overrasket over at finde børn, der allerede er ved at blive syge af deres overvægt. Marie Schou fra Randers er mor til Tobias. Han vejede 64 kilo og var 153 centimeter høj, da han som 11-årig kom med. I dag har han tabt sig 20 centimeter om livet og vejer som 14-årig næsten det samme som i 2014. - Han er blevet meget mere glad og aktiv og deltager langt mere i aktiviteter i skole og juniorklub, siger Marie Schou. Det har hjulpet Marie Schou at have læger og sundhedsplejersker på sin side. - Vi har undgået en masse konflikter om madvaner, når der pludselig var ting, der manglede i køleskabet. At det ikke var mig som mor, der pressede ham ud i noget, han ikke selv var med i. Programmet kræver kun syv timers undersøgelser, fortæller projektleder Carl Nielsen. - Vi har udviklet en metode, der også er billig og effektiv i forhold til at få mange børn igennem, siger han. Børnene bliver afsluttet i overvægtsklinikken, når de har nået en vægt, der svarer til et BMI på 27,5 for en voksen. Det er der indtil videre ni børn i projektet, der har opnået. Projektet er ét af i alt otte på landsplan, der skal finde en bedre metode til at behandle overvægtige børn.",Frederik Dupont Hald,Østjylland,2016-11-23T12:17:00+00:00,https://www.dr.dk/nyheder/regionale/oestjylland/samarbejde-mellem-sygehus-og-kommune-hjaelper-tykke-boern,DR
Baggrund: Derfor opstår seksuelle overgreb mellem børn,,,,Marie Sæhl,,2016-11-02 00:00:00,https://www.dr.dk/nyheder/baggrund-derfor-opstaar-seksuelle-overgreb-mellem-boern,DR
Troværdighedsmåling: Derfor stoler vi ikke på politikere,"Politikere scorer absolut bundkarakter, når det handler om troværdighed, viser ny måling.",Politikere: Uimponerende og uforståelige Substans kan styrke troværdigheden,"Politikerne er den mest utroværdige faggruppe. Det viser en ny troværdighedsmåling fra Radius Kommunikation. Flere end 2.000 danskere er blevet spurgt ind til troværdigheden blandt 20 forskellige faggrupper på en skala fra ""Meget høj troværdighed"" til ""Meget lav troværdighed"". Og her får politikerne bundkarakteren 2,06: Det svarer til, at danskerne mener, politikerne har en lav troværdighed. Kigger man omvendt på den faggruppe, som klarer sig bedst, så scorer sygeplejesker et prangende 4,04-gennemsnit. Det svarer til, at befolkningen mener sygeplejersker har høj troværdighed. I undersøgelsen har man kigget på, hvilke faktorer der spiller ind på faggruppernes troværdighed - og her er konklusionen klar: Danskerne er uimponeret over politikernes arbejde og synes ikke, at de taler i et sprog, der er forståeligt. Og det går ud over deres troværdighed. - Ud over omtale i medierne viser undersøgelsen, at det især handler om, hvorvidt danskerne er imponerede over politikernes arbejdsindsats – og desuden om de taler et sprog, som er til at forstå. På begge områder kan vi se, at politikerne stadig har et stort potentiale for forbedring, siger seniorpartner hos Radius Kommunikation, Nicolaj Taudorf Andersen. Det er nemlig 57 procent af danskerne, som siger, at de i lav grad eller slet ikke er imponerede over politikernes arbejde, mens 43 procent svarer, at de i lav grad eller slet ikke mener, at politikerne taler et forståeligt sprog. Trods den lave bundkarakter har politikerne imidlertid oplevet en stigning i troværdigheden siden sidste år, hvor scoren var nede på 1,9. - Politikerne skraber stadig bunden, når det gælder troværdighed. Så det er for tidligt at sige, at politikerleden er ved at løsne sit greb i danskerne, siger Nicolaj Taudorf Andersen. Selvom politikerne har lang vej igen, mener Nicolaj Taudorf Andersen, at stigningen i politikernes troværdighed måske kan forklares ud fra et øget fokus på politisk substans, og at politikerne står fast på deres politik: - Den her udvikling viser, at det godt kan lade sig gøre at hæve tilliden, siger Nicolaj Taudorf Andersen, der mener, at politikerne med fordel kan fokusere på substans i stedet for personfnidder, komme med klare politiske udmeldinger og stå fast på mærkesager. - Sådan som vi for eksempel så det i forbindelse med debatten om regeringens 2025-plan, der foregik lige op til, at vi indsamlede data til årets undersøgelse, siger han. Hos Radius Kommunikation pointerer de dog, at undersøgelsen blev gennemført inden historien med Messerschmidt og misbrugen af EU-midler for alvor kom frem i medierne. Det ville nemlig kunne have mudret undersøgelsens resultater.",Diana Bengtsen,Indland,2016-11-16T13:30:00+00:00,https://www.dr.dk/nyheder/indland/trovaerdighedsmaaling-derfor-stoler-vi-ikke-paa-politikere,DR
Video fra regeringen: Nye ministre fik krammere af de gamle ,"Der er blevet offentliggjort en ""behind the scenes-video"", som blev optaget kort tid før, den nye regering kørte til dronningen.",,"- Nu har jeg tudet hele morgenen. Nu må jeg holde op. Sådan lyder det fra den nyudnævnte ældreminister Thyra Frank (LA) i en ny video, som regeringen har lagt ud på sin hjemmeside. I videoen kommer man med ""behind the scenes"" og ser de nye og de gamle ministre hilse på hinanden og kramme hinanden hjerteligt. Man hører også en del af den tale, som statsminister Lars Løkke Rasmussen (V) holdt, inden de skålede i champagne og satte sig ud i de ventende ministerbiler og kørte til dronningen. - Godmorgen. Tak, fordi I ville komme, sagde statsministeren til stor morskab fra de fremmødte. Se videoen fra regeringen.dk herunder:",Nikoline Vestergaard,Politik,2016-11-28T13:14:00+00:00,https://www.dr.dk/nyheder/politik/video-fra-regeringen-nye-ministre-fik-krammere-af-de-gamle,DR
21-årig skal fem år i fængsel for farlig vold i Field's,En 21-årig mand får en smule reduktion i straffen i nævningesag i Østre Landsret.,,"En ung mand er idømt fængsel i fem år, fordi han deltog i et heftigt opgør i indkøbscentret Field's i København. Østre Landsret har nedsat straffen en smule i forhold til byrettens dom. Den lød på fængsel i fem år og seks måneder. Den 21-årige Abdi Aziz Samaleh havde anket afgørelsen fra Københavns Byret for at blive frifundet for anklagen om forsøg på manddrab. To mænd blev såret af skud, da to rivaliserende grupper 18. marts sidste år tørnede sammen i indkøbscentret. Uden at tage hensyn til de almindelige gæster i Field's blev der brugt knive og skydevåben under den hidsige jagt. ""Jamen, så skyd ham,"" blev der for eksempel råbt. I kælderen kulminerede det, da der blev affyret skud med en revolver og et andet våben. /ritzau/",,Indland,2016-11-21T12:26:00+00:00,https://www.dr.dk/nyheder/indland/21-aarig-skal-fem-aar-i-faengsel-farlig-vold-i-fields,DR
OVERBLIK Ministerier kommer til - andre bliver til to,,,,Diana Bengtsen,,2016-11-29 00:00:00,https://www.dr.dk/nyheder/overblik-ministerier-kommer-til-andre-bliver-til,DR
GRAFIK PSO-afgiften barberer 10 procent af el-regningen,Politikerne vil flytte den tunge PSO-post over på finansloven. Til gengæld vil den forsvinde fra din el-regning.,Afgift flyttes til finansloven,"Vindmøller er dyre at opsætte og kan derfor ikke konkurrere med el-prisen fra traditionelle energiformer som kulkraft. Den kompensation betaler el-forbrugerne i dag i form af den såkaldte PSO-afgift, som hidtil har været et punkt på listen over afgifter på el-regningen. Men fordi markedsprisen på el er faldet kraftigt de senere år, er forskellen, der skal betales af el-kunder, vokset til at udgøre næsten 10 procent af el-regningen. PSO-afgiften forventes således at stige til over syv milliarder kroner om året de næste knap ti år - over dobbelt så meget som i 2012, hvor der blev omfordelt tre milliarder kroner via PSO-afgiften. Samtidig har EU-Kommissionen erklæret PSO-afgiften for ulovlig, da udenlandske leverandører til Danmark bliver pålagt afgiften, men ikke får del i de tilskud til grøn omstilling, afgiften finansierer. Derfor har et politisk flertal besluttet at flytte PSO-afgiften fra danskernes el-regning over på Finanslov. Finansiering skal blandt andet findes ved at hæve bundskatten. Det betyder også, at el-regningen bliver ti procent lavere i 2017, når den ikke længere belastes med PSO-afgiften. Danmark har de højeste el-afgifter i verden. Totredjedele af den danske el-pris udgøres af afgifter. 58 procent af el-prisen går til statskassen, mens PSO'en på omkring 10 procent omfordeles til grøn energiteknologi. Se grafikken ovenfor.",Mathias Sommer,Penge,2016-11-17T16:50:00+00:00,https://www.dr.dk/nyheder/penge/grafik-pso-afgiften-barberer-10-procent-af-el-regningen,DR
18-årig pige fra østat indtager FN-klimamøde med appel,"Aftalen i Paris skal blive et vendepunkt for verden, siger Selina Leem, i en tale i FN's plenarsamling.",,"Efter stærke advarsler om livstruende vandstigninger har Marshalløerne med vidtgående krav spillet en hovedrolle på vej mod den globale klimaaftale, der er landet i Paris. Lørdag aften, da aftalen var vedtaget, stjal det lille ørige i Stillehavet igen hele verdens fokus. Øgruppen med et indbyggertal som Roskilde blev repræsenteret af den 18-årige pige Selina Neirok Leem, som holdt tale i plenarsalen, hvor mange af verdens knap 200 FN-lande kommenterer den historiske klimaaftale. - Denne aftale skal være et vendepunkt for os, siger Selina Neirok Leem. Hun er flankeret af østatens udenrigsminister Tony de Brum, som har været frontfigur i ""de høje ambitioners koalition"", en alliance på COP21 med tilslutning fra langt over halvdelen af verdens lande herunder Europa og USA. Med et stykke koral i hånden beder den 18-årige pige hele verden om at tænke på hendes - og de udsatte folks - fremtid. Da FN-landene forleden blev enige om, at temperaturstigningen - som hensigtsmål - skal holdes under 1,5 grader, lød det fra Marshalløernes udenrigsminister, at ""han ville ringe hjem og sige, at der nu var chance for, at de ville overleve"". Filippinerne, som også er hårdt ramt af klimaforandringer, kalder aftalen, der er indgået lørdag i Paris, ""acceptabel"". /ritzau/",,Udland,2015-12-12T22:13:00+00:00,https://www.dr.dk/nyheder/udland/18-aarig-pige-fra-oestat-indtager-fn-klimamoede-med-appel,DR
5 fyrtårnsprojekter skal gavne miljøet,65 millioner fra grøn teknologifond skal sikre ren luft og rent vand i både Danmark og USA – og øge genanvendelsen ved byggeprojekter.,5 projekter i Danmark og USA 124 millioner kroner til dansk miljøteknologi,"Når 60 nye boliger hos Lejerbo i Lisbjerg nord for Aarhus om x-antal år skal renoveres eller rives ned, vil 90 procent af byggematerialerne kunne genanvendes i nyt byggeri. Boligbyggeriet Circle House har netop fået lovning på 7 millioner kroner fra Miljøteknologisk Udviklings- og DemonstrationsProgram (MUDP) for at fremme cirkulær genanvendelse. Projektet skal samtidig inspirere byggebranchen og vise, at det kan lade sig gøre at bygge miljøvenligt. Fire andre såkaldte fyrtårnsprojekter får også støtte fra miljøteknologifonden inden for vandrensning, luftrensning og klimatilpasning. Pengene skal gøre det muligt for virksomheder at prøve deres løsninger af i stor skala og ikke bare som små pilotprojekter. 1: 19.012.949 kroner til VARGA: Biofos' renseanlæg ved Avedøre skal gennem et partnerskab blandt andet udnytte næringstofferne i by-affald i energiproduktionen. 2: 18.845.138 kroner til HEPWAT: Gummerup Rensningsanlæg under Assens Forsyning skal i et partnerskab med tre andre at udvikle en state of the art-løsning til spildevandshåndtering. 3: 11.139.414 kroner til Maritime Essisionsløsninger i Kystnære Farvande: Kystnære færger – mellem Helsingør og Helsingborg samt Rørvig-Hundested - får hjælp til at nedbringe luftforureningen med sundheds- og miljøskadelige partikler med mellem 80 og 98 procent. 4: 10.000.000 kroner til An Energy Neutral Waste Water Treatment Plant: Man ruller dansk vandteknologi ud i et energineutralt vandrensningsanlæg, der skal drives ved hjælp af vedvarende energi, i staten Illinois i USA. 5: 6.927.062 kroner til Circle House: Lejerbo får penge til at bygning af 60 nye boliger, hvor 90 procent af byggematerialerne skal kunne genanvendes i nyt byggeri. MUDP-puljen under Miljø- og Fødevareministeriet uddeler i år 124 millioner kroner til en række små projekter samt de fem nye, store projekter. Virksomhederne og partnerskaberne giver selv et tilsvarende beløb eller flere penge. Puljen skal udover at gavne miljøet også hjælpe danske virksomheder inden for miljøteknologi med at tiltrække investorer fra ind- og udland.",Hanne Kokkegård,,2016-11-25T11:34:00+00:00,https://www.dr.dk/nyheder/viden/miljoe/5-fyrtaarnsprojekter-skal-gavne-miljoeet,DR
Kina: Ni anholdt for fatal arbejdsulykke,"Ni personer er blevet anholdt efter sidste uges ulykke, hvor 74 mennesker blev dræbt på et kraftværk i Kina.",,"Kinesisk politi har tilbageholdt ni personer i en sag om en arbejdsulykke på et kraftværk, hvor 74 mennesker døde. Det oplyser det kinesiske nyhedsbureau Xinhua mandag ifølge nyhedsbureauet Reuters. Ulykken fandt sted torsdag i sidste uge omkring klokken 7 lokal tid på et kraftværk i byen Fengcheng i provinsen Jiangxi i den østlige del af landet. Her kollapsede en platform på et køletårn, der er under opførelse. Ifølge Xinhua er bestyrelsesformanden i det ansvarlige selskab bag byggeriet blandt de tilbageholdte. Nyhedsbureauet skriver videre, at de ni tilbageholdte er mistænkte for at have ""et større ansvar"" for ulykken, hvorfor de kan forvente at blive sigtet. Ulykken skete på en del af kraftværket, hvor to kuldrevne enheder er under opførelse. Det var forventet, at de ville være færdige i første halvdel af 2018. Ud over det lokale brandvæsen deltog kinesisk militær i redningsarbejdet. Mindst 240 personer deltog i arbejdet. Årsagen til ulykken er endnu ukendt. /ritzau/",,Udland,2016-11-28T06:45:00+00:00,https://www.dr.dk/nyheder/udland/kina-ni-anholdt-fatal-arbejdsulykke,DR
"Meld brugte 300.000 på en kongres, der aldrig blev holdt","Nye oplysninger viser, at Dansk Folkeparti ikke er det eneste parti, der har sjusket med EU-penge.",Et banner blev støttet med 300.000 kroner,"Dansk Folkeparti har erkendt, at man uberettiget har modtaget EU-støtte fra den tværeuropæiske partialliance Meld og den tilhørende fond, Feld. Men andre partier har tilsyneladende også haft svært ved at efterleve reglerne om, at EU-midler ikke må gå til partiaktiviteter af national karakter. Ekstra Bladet fortæller, at det polske parti Solidarna Polska, der også var medlem af Meld, har fået tildelt 40.000 euro (svarende til 300.000 kroner) i støtte til en klimakonference i Krakow 30. juni 2013. Konferencen blev bare aldrig afholdt. I stedet gik pengene til en partikongres, der blev afholdt i Krakow samme dag. Ekstra Bladet samarbejder med det polske medie Newsweek, der har spurgt, hvordan det kan hænge sammen. Svaret er ifølge senator Jacek Wlosowicz, at der var hængt et klimabanner op, ligesom tre af deltagerne på kongressen omtalte klima i deres taler. Derfor mener han, at støtten er givet ifølge reglerne, og han henviser til, at revisionen har godkendt arrangementet. Det er ifølge Ekstra Bladet imidlertid sket under forudsætning af, at det reelt var tale om en klimakonference. Wouter Wolfs, der er lektor ved Leuven Universitet i Belgien, mener derfor at der kan være tale om misbrug. - Hvis Meld har betalt hele arrangementet eller hovedparten af det, og deres involvering er begrænset til nogle bannere og plakater, så er EU-midlerne blevet misbrugt, siger han. EU's antisvindelenhed, Olaf, undersøger for øjeblikket, om Dansk Folkepartis brug af midler fra Feld og Meld er foregået i henhold til reglerne. /ritzau/",,Politik,2016-11-13T20:40:00+00:00,https://www.dr.dk/nyheder/politik/meld-brugte-300000-paa-en-kongres-der-aldrig-blev-holdt,DR
"Clinton i nederlagstale: Jeg håber, at Donald Trump bliver en succesfuld præsident for alle amerikanere",Hillary Clinton har talt for første gang siden gårsdagens valgnederlag til Donald Trump.,,"Efter mere end en times forsinkelse gik Hillary Clinton på talerstolen for første gang, siden det stod klart, at hun tabte præsidentvalget til Donald Trump. - Tak fordi I er her, jeg elsker jer alle, sagde Hillary Clinton og fortsatte: - Jeg føler taknemmelighed over den her kampagne. At være jeres kandidat er et af de største øjeblikke i mit liv. Hun opfordrede amerikanerne til at stå sammen om den ny præsident, Donald Trump, selvom landet er splittet i øjeblikket. - Jeg håber, at Donald Trump bliver en succesfuld præsident for alle amerikanere. Lige nu er det er smertefuldt, og det vil det være i lang tid. Vi har set, at USA er mere splittet, end vi troede. Men jeg tror på vores land, og vi må acceptere Trump og hylde vores demokratiske system, sagde Clinton og opfordrede befolkningen til at stå sammen om den nye præsident. - Vi skal møde Trump med et åbent sind og give ham en chance for at lede. Inden Hillary Clinton kom på scenen, var det hendes vicepræsidentkandidat, Tim Kaine, der holdt tale. Han takkede Hillary Clinton for valgkampen og kom med en slet skjult stikpille til Donald Trump. - Ingen tvivlede på, at Hillary Clinton ville acceptere resultatet af valget, sagde Kaine, hvilket kan være en hentydning til Trump, der forud for valgdagen ikke ville love, at han ville acceptere valgresultatet, hvis han tabte. Clinton holdt sin tale på The New Yorker Hotel i New York, hvor hendes kampagnestab og vigtigste støtter var samlet. Hør hendes opfordring til kvinder og små piger i videoen i toppen af artiklen.",Morten Bjerregaard,Valg i USA 2020,2016-11-09T16:45:00+00:00,https://www.dr.dk/nyheder/udland/valg-i-usa-2016/clinton-i-nederlagstale-jeg-haaber-donald-trump-bliver-en-succesfuld,DR
Industrivirksomhed: Klimaaftale vil gavne os,I Nibe ser en kranvirksomhed stort potentiale for salg til CO2-reducerende kraftværker.,,"De 144 landes underskrifter på klimaaftalen i Paris denne weekend kan sende store kontrakter og ordrer gennem faxmaskinen hos danske virksomheder. Det gælder blandt andet hos Danish Crane Building i Nibe, hvor man i de seneste uge har holdt et vågent øje med forhandlingerne. - Vi har selvfølgelig fulgt det med stor spænding, for det vil helt sikkert gavne en virksomhed som vores, fortæller direktør Jon Jensen. I Nibe er man især fortrøstningsfuld omkring den fremtidige produktion af særlige 'proceskraner', der bruges til at håndtere halm, husholdnings- og bygningsaffald i kraftværker. - Nu pumper man store summer ud i verden, og der vil sikkert blive bygget CO2-reducerende kraftværker rundt omkring i verden. Det ser rigtig, rigtig fornuftigt ud, siger han. Potentialet kan især vokse i lande som Kina og Indien, og det kan være med til at danne grobund for de gode effekter, man allerede oplever andre steder. - Vi er meget eksportorienterede. Lige nu boomer det specielt i England, fordi industrien har fine tilskudsmuligheder, og der er Danmark rigtig godt repræsenterede. Vi bygger mange kraftværker derovre, hvor vi fungerer som underleverandører, oplyser Jon Jensen.",Klaus Videbæk,Nordjylland,2015-12-14T13:50:00+00:00,https://www.dr.dk/nyheder/regionale/nordjylland/industrivirksomhed-klimaaftale-vil-gavne-os,DR
"John fra Vollsmose: Jeg skal være rimelig ramt, før jeg går til læge  ","Trods et indbyggertal på over 9.000 har der i over et årti ikke været en praktiserende læge i Vollsmose, hvor 66-årige John Bonde bor. ","Dårligt ry ""skræmmer lægerne væk"" Afstand skyld i udsatte lægebesøg Nyt sundhedshus uden lægepraksis","John Bonde støtter sig til en stok, mens han hjemmevant viser rundt mellem boligblokke og græsarealer i det socialt belastede boligområde Vollsmose i udkanten af Odense. Den 66-årige folkepensionist og tidligere lærer har for en stund forladt sin lejlighed for at udpege det højhus, der for ti år siden lagde lokaler til områdets praktiserende læge. I dag er praksissen fortid, og siden er der ikke kommet nye læge-kræfter til bydelen. - Selvom behovet og ønsket er stort, er det ikke blevet efterkommet endnu. Der er åbenbart ikke nogen, der har haft lyst til at etablere sig som læge herude, siger John Bonde. Vollsmose har med flere end 9.000 indbyggere i teorien borgere nok til at kunne holde flere læger fuldtidsbeskæftigede. Alligevel er Odense-bydelen én ud af 15 udsatte boligområder på Udlændinge-, Integrations- og Boligministeriets ghettoliste, der slet ikke har en praktiserende læge. Det viser en optælling, DR har lavet. - Jeg tror, lægerne er påvirket af det ry af kriminalitet, som jo kendetegner Vollsmose i medierne. Og hvis det er det eneste udgangspunkt, de har, så tør de ikke rigtig komme herud, mener John Bonde. Han mener også, der kan være en anden grund til, at lægerne bliver væk: John Bonde har blandt andet døjet med flere blodpropper i benet og skal jævnligt til konsultation hos sin læge. Det forgår i en praksis, der ligger inde i centrum af Odense, omkring fem kilometers transport fra Vollsmose. Afstanden tilbagelægger John Bonde med bus, men flere gange har han måtte melde afbud, fordi han ikke kunne overskue turen derind. - Jeg skal være rimeligt ramt, inden jeg overhovedet søger læge. Det har min egen læge også sagt. Det ville måske være nemmere, hvis der var en læge heroppe, man lige kunne gå op til. Det er jeg sikker på, siger han. Han er overbevist om, at flere af Vollsmoses beboere har lignende udfordringer med at skulle transportere sig til en anden bydel for at komme til læge. Værst går det ud over områdets ældre og børnefamilierne, mener han. - Jeg tror simpelthen, det forhindrer nogle i at søge læge, fordi det er så besværligt. Som medlem af en af bydelens boligbestyrelser og frivillig skribent for den lokale avis er John Bonde løbende i kontakt med mange af Vollsmoses andre beboere. Han forklarer, at behovet for en praktiserende læge flere gange har været oppe til debat - senest da et nyt lokalt sundheds- og medborgerhus for nylig slog dørene op i boligområdet. - Der var meget snak om, at det var rigtig god mulighed for også at få en læge placeret der. Men det er altså ikke lykkedes endnu, selvom jeg ved, det er et savn herude, siger han.",Rikke Mathiassen,Indland,2016-11-25T07:54:00+00:00,https://www.dr.dk/nyheder/indland/john-fra-vollsmose-jeg-skal-vaere-rimelig-ramt-foer-jeg-gaar-til-laege,DR
Kanye West indlagt efter 'udmattelse',Rapperen blev indlagt på et hospital i Los Angeles efter at have aflyst sin omfattende USA-turné.,"Det er en ny verden, Hillary","Kanye West er efter alt at dømme udmattet. Det var i hvert fald den forklaring, hans svigermor, Kris Jenner, gav efter, at West i går aflyste resten af sin omfattende Saint Pablo-turne, der ellers skulle have fortsat helt frem til 31. december. Det skriver The Guardian. Blot timer senere blev West indlagt på UCLA Medical Center i Los Angeles – ifølge Kris Jenner altså på grund af udmattelse. Aflysningen skete efter en noget besynderlig optræden fra Kanye West i Sacramento i Californien i lørdags. Efter blot tre numre påbegyndte Kanye West en 17 minutter lang tirade, der blandt andet henvendte sig til Hillary Clinton, Facebook-stifter Mark Zuckerberg og rapperen Jay Z. West henviste til en tilsyneladende uafklaret strid med rapperen Jay Z. - Jay Z, ring til mig. Du har stadig ikke ringet til mig. Herpå blev West, der tidligere har erklæret sin støtte til den kommende præsident, Donald Trump, politisk. - Det er en ny verden, Hillary Clinton. Følelser betyder noget. Alle i Midtvesten følte noget, og de viste dig hvad de følte. Det er en ny verden, Barack. Det er en ny verden, Jay Z. Jeg er her ikke for at massere jer med en sandhed. - I er blevet løjet for af Google. I er blevet løjet for af Mark Zuckerberg. Mark Zuckerberg, vil du ringe til mig nu? Efter den usammenhængende tirade udvandrede Kanye West og efterlod et buhende publikum. West har endnu ikke udtalt sig offentligt om aflysningen. Til gengæld har han tilføjet omkring 100 slørede billeder fra hvad der lader til at være et modemagasin på sin Instagram-konto.",Marianne Lentz,,2016-11-22T14:34:00+00:00,https://www.dr.dk/nyheder/kultur/musik/kanye-west-indlagt-efter-udmattelse,DR
Spirituskørsel: Så meget må du drikke,,,,Diana Bengtsen,,2016-12-02 00:00:00,https://www.dr.dk/nyheder/sprituskoersel-saa-meget-maa-du-drikke?focusId=4167650,DR
Udskældt it-system kan betyde afskedigelser på Riget,"Der er brug for flere læger og sandsynligvis færre sygeplejersker og sekretærer, mener direktøren på Rigshospitalet.",,"Rigshospitalets sygeplejersker og sekretærer skal måske indstille sig på at sige farvel til kolleger på grund af det omdiskuterede it-system Sundhedsplatformen. It-systemet har medført, at hospitalet stadig ikke behandler lige så mange patienter, som det skal fire uger efter, at systemet er blevet indført. Det skyldes ifølge formanden for Rigshospitalets overlægeråd Fin Biering-Sørensen, at lægerne i den forbindelse har overtaget flere opgaver fra sygeplejersker og sekretærer. Blandt andet journalisering og bestilling af prøver. Det får nu direktør Per Christiansen til at varsle afskedigelser. - Når man har en arbejdsglidning i den retning, så medfører det, at man skal have en anden personalesammensætning. Det bliver ikke én stor afskedigelsesrunde, men noget der vil ske stille og roligt med naturlige afgange og andre opgavefordelinger, siger han. Per Christiansen har ikke på nuværende tidspunkt det fulde overblik over præcis hvilke personalegrupper, der bliver ramt af afskedigelser. Han regner dog med, at det kommer til at ramme sygeplejersker og sekretærer. Samtidig håber han, at Rigshospitalet kommer til at ansætte flere læger. - Jeg forudser, at vi ansætter flere læger, fordi de har fået flere opgaver i forbindelse med Sundhedsplatformen, siger han. Rigshospitalet indførte det nye it-system den 5. november, efter det havde fået meget kritik for at skabe kaos på Herlev-Gentofte Hospital, hvor det blev rullet ud i maj.",Peter Bye Andersen,København,2016-12-07T12:00:00+00:00,https://www.dr.dk/nyheder/regionale/hovedstadsomraadet/udskaeldt-it-system-kan-betyde-afskedigelser-paa-riget,DR
20.000 danske brændeovne er skrottet på et år,Miljø- og Fødevareministeriets brændeovnspulje er nu tørlagt.,,"Skrot din gamle brændeovn og få 2000 kroner. Det tilbud har bud Miljø- og Fødevareministeriet haft til folk med gamle brændeovne fra før 1991 siden oktober sidste år og frem til i udgangen af 2016. Ordningen har vist sig at være en succes. Status er, at Miljø- og Fødevareministeriet nu har brugt de 45 millioner kroner, der var afsat til puljen. Det løber op i skrotpræmier til 20.094 personer for i alt 43 millioner kroner og to millioner kroner til administration. Derfor er der grund til at være tilfreds, siger fuldmægtig i Miljø- og Fødevarestyrelsen Brian Kristiansen. - Danskerne har vist sig at være meget interesserede i at komme af med deres gamle brændeovne og udskifte til nogle nyere eller overgå til andre varmekilder, siger han. Selvom hele puljen er brugt, står der stadig over 100.000 gamle brændeovne rundt omkring i de danske stuer. De skulle også gerne skiftes ud, for deres partikelforurening kan føre til luftvejslidelser som astma og kronisk bronkitis, siger Brian Kristensen. - Brændefyring står for cirka 70 procent af den danske partikel-udledning, som man ved har sundhedsskadelige effekter, siger han. Miljø- og Fødevareministeriet planlægger dog ikke at lave flere initiativer for at komme af med gamle brændeovne foreløbig.",Freja Toftegaard Christiansen,Syd- og Sønderjylland,2016-12-20T05:57:00+00:00,https://www.dr.dk/nyheder/regionale/syd/20000-danske-braendeovne-er-skrottet-paa-et-aar,DR
Ny kulturminister: Licens skal ned med 5 procent om året,"Fem procent om året over fem år. Så meget skal licensen beskæres, hvis det står til kulturminister Mette Bock (LA).",Optaget af mangfoldighed,"Det skal være billigere at se tv, høre radio og surfe på dr.dk, når næste medieaftale træder i kraft i begyndelsen af 2019. Licensen skal ned med fem procent hvert år i løbet af en femårs periode, hvis det står til den nye kulturminister, Mette Bock fra Liberal Alliance: - Jeg er ambitiøs, og jeg vil gerne have sænket licensen med fem procent om året, siger Mette Bock i 'Mennesker og medier' på P1. Dermed har hun sat tal på den nye regerings mål, som er, at der skal ske ""en nedsættelse af licensen"". Hun har tidligere været ude og støtte et forslag fra Danske Medier om, at licensen skal ned med 25 procent over en femårig periode. Mette Bock er dog langt fra sikker på, at hun kan komme igennem med sine ønsker om reduktion af licensen med i alt en fjerdedel. For selv om hun på forhånd har støtte fra Dansk Folkeparti, har De Konservative for nylig slået fast, at partiet ikke vil være med til en så omfattende nedskæring. Mette Bock sætter også ord på regeringens ønske om at få privatiseret TV2, når den nuværende medaftale udløber i slutningen af 2018. Hun siger blandt andet - med henvisning til en lignende situation i Norge - at ""hun sagtens kan forestille sig"", at et privatiseret TV2 får offentlig støtte til for eksempel nyhedsproduktion. Til gengæld synes Mette Bock, at det er ""en dårlig idé"" at slå DR's og TV2's regioner sammen, sådan som kulturministeriets public service-udvalg for nyligt har foreslået: - Jeg er optaget af mangfoldighed i mediebilledet. For hvis man mindsker mangfoldigheden, så mindsker man også kvaliteten, siger hun. Rettelse: Vi har tidligere skrevet, at kulturministeren vil skære licensen med 25 procent. Det er forkert. Ministeren vil skære fem procent hvert år, og det er ikke det samme. DR beklager.",Kurt Strand,,2016-12-02T11:52:00+00:00,https://www.dr.dk/nyheder/kultur/medier/ny-kulturminister-licens-skal-ned-med-5-procent-om-aaret,DR
Historikere: 2016 blev et skæbneår,"Hvad vil vi huske 2016 for? To historikere og en arkæolog ser tilbage på et år, der på mange måder vil skrive sig over i historien.   ",2016 blev et skæbneår En tid for autoritære regimer Ikke kun østlige skurke,"2016 har på mange måder været et begivenhedsrigt år. Det blev året, hvor krigen i Syrien for alvor nåede ind i stuerne hos borgerne i Vesten, året hvor USA valgte en af de mest kontroversielle præsidentkandidater i landets historie, og et år, hvor Storbritannien forlod Den Europæiske Union. Og ser man på 2016 gennem historiens briller, tegner der sig et billede af et år, hvor nogle af de tendenser og strømninger, der længe har været under opsejling, blev mejslet i sten. - Jeg vil huske 2016 som et år, hvor der var mange faresignaler, siger Jeanette Varberg, museumsinspektør ved Moesgaard Museum og forfatter. Når hun ser tilbage på de seneste godt 365 dage, er der en række begivenheder, der alle har sat et tydeligt aftryk. Valget af Donald Trump som USA's næste præsident, Brexit og senest den polske regerings indskrænkning af ytringsfriheden, er i følge arkæologen alle eksempler på en af nyere tids største tendenser. - De seneste år er vi gået mod en langt mere nationalorienteret politik. Siden 2005 er demokratiet gået tilbage, og det er en tendens, der virkelig kom til udtryk i 2016. På den måde blev 2016 virkelig et skæbneår, siger hun. Den betragtning er hun ikke ene om. Også Per Boje, historieprofessor ved Syddansk Universitet Universitet, ser tilbage på et år, der har bekræftet en række nyere tendenser og givet anledning til løftede øjenbryn. - Vi kan se i mange lande, at nationalt autoritære bevægelser har været på vej frem inden 2016, men er blevet bekræftet i løbet af året. Trump, Brexit, den tyrkiske præsident Erdogans handlinger de seneste måneder og Putin og Assads samarbejde i Syren er alle eksempler herpå, siger han. Ifølge historikeren skal tendensen til, at land efter land i højere grad lukker sig om sig selv og vender ryggen til internationale samarbejder, ses som en modreaktion på de åbne grænser og den frie bevægelighed i tiden efter Anden Verdenskrig. Vender man blikket mod øst, er der især to mænd, der har stået i centrum: Ruslands præsident Vladimir Putin og den syriske præsident Bashar al-Assad. Som hovedroller i en af tidens største humanitære katastrofer, der i øjeblikket udspiller sig i Syrien, er de to ledere kommet under stærk kritik for deres offensiv i Østaleppo. Men spørger man professor i samtidshistorie ved Københavns Universitet Poul Villaume, bør Vesten ikke kun kaste skyld mod Putin, men også huske at rette blikket indad. - Vestmagterne, ikke Rusland, var i de første år af den syriske konflikt i flere omgange med til at blokere for FN-ledet forhandlinger om en fredelig afslutning på konflikten. De troede, at Assad stod for fald, og opmuntrede derfor militariseringen af oprøret og støttede jihadistiske grupper. Dermed var vestmagterne med til at forlænge og uddybe borgerkrigen unødvendigt, hvilket blandet andet er endt med den katastrofale ødelæggelse af Aleppo. Noget af det, han især vil huske 2016 for, er det stadig dårligere forhold mellem Vesten og Rusland. - Vi har i 2016 set en foreløbig kulmination på Vestens tendens til marginalisering og isolering af Rusland lige siden den Kolde Krigs afslutning i 1990, siger han. Han mener, at man i højere grad bør se på begivenheder som annekteringen af Krimhalvøen i 2014 og den nuværende situation i Syrien i dette lys. - Blikket på det forgange år er ligesom et landskab. Man ser bedst dets historiske betydning på afstand, altså om nogle år. Men den udvikling mellem Vesten og Rusland, som vi nu er vidne til, kan potentielt blive det, der får størst betydning for de kommende år, siger Poul Villaume. Denne artikel er blevet opdateret, da flere citater, der tilhører Per Boje, historieprofessor ved Syddansk Universitet, ved en fejl var blevet tilskrevet Thomas Wegener Friis, lektor og ph.d. tilknyttet Center for Koldkrigsstudier ved Syddansk Universitet.",Camilla Cathrine Gjeitanger Gaarder,Historie,2016-12-29T08:00:00+00:00,https://www.dr.dk/nyheder/kultur/historie/historikere-2016-blev-et-skaebneaar,DR
Ikea tilbagekalder millioner af skabe i USA efter dødsfald,"Kommode-serien Malm fra Ikea kan ikke længere købes i USA, bekræfter møbelgigantens amerikanske gren.",Kan udgøre en fare,"29 millioner kommoder og skabe fra Ikeas Malm-serie skal fjernes fra amerikanske hjem eller sikres bedre. Den svenske gigant tilbagekalder de mange millioner møbler, fordi de kan tippe og vælte ned over børn. I værste fald kan børnene miste livet. Det bekræfter Lars Petersson, administrerende direktør i Ikeas amerikanske gren, over for NBC News mandag. - Vær venlige at fjerne dem fra jeres værelser, lyder det fra Petersson, der tilføjer, at kunder også kan vælge at få et gratis sæt værktøj til at fæstne skabene bedre til en væg. Kunder kan også vælge at få pengene retur. Tilbagekaldelsen kommer ifølge NBC News som reaktion på, at tre børn har mistet livet på grund af et faldende møbel. Mindst én af dem døde på grund af en Malm-kommode. Derfor vil produkterne i Malm-serien heller ikke blive solgt i USA længere, fordi ""de kan udgøre en fare"". For to år siden fandt Jackie Collas sin toårige søn fanget under en kommode fra Ikeas Malm-linje. Hun var gået ind på værelset for at klæde sønnen på. - Jeg kunne ikke se ham nogen steder, så jeg rev alt fra hinanden. Så så jeg hans lille hoved stikke op mellem kommoden og sengen. Det pågældende møbel var ikke fæstnet til væggen. På Ikeas danske hjemmeside kan man fortsat købe Malm-skabe og -kommoder. /ritzau/",,Udland,2016-06-28T02:22:00+00:00,https://www.dr.dk/nyheder/udland/ikea-tilbagekalder-millioner-af-skabe-i-usa-efter-doedsfald,DR
Dårligt vejr får Scandlines til at aflyse alle afgange,Alle afgange fra Gedser og Rostock fra klokken 11.00 er aflyst.,Kør så hurtigt som muligt Opsat dæmninger,"DMI har varslet storm, stormflod og forhøjede vandstande for store dele af landet. Det får nu Scandlines til at aflyse alle afgange fra Gedser og Rostock fra klokken 11.00 mandag. Afgangene er aflyst frem til tirsdag klokken 11.00. - Scandlines anbefaler både fragt- og passagerkunder at benytte den alternative overfart fra Rødby til Puttgarden, hvor færgerne sejler efter planen, skriver Scandlines. Også Bornholmerfærgen er påvirket af stormudsigterne. Her er afgangen fra Rønne klokken 18.30 fremrykket til klokken 16.30. Og afgangen fra Ystad klokken 20.30 ændret til 18.30. Kunderne er automatisk overflyttet til de tidligere afgange. De mange danskere, der skal hjem fra juleferie, kan også risikere problemer med stormen, der har fået navnet Urd. - Vores råd er egentlig bare, at folk kører så hurtigt som muligt, siger vagthavende Nicholas Petterson fra Vejdirektoratet. På Vejlefjordbroen frarådes der allerede kørsel med vindfølsomme køretøjer på grund af den kraftige blæst. Vejdirektoratet afventer om den tiltagende vind kan give flere restriktioner i løbet af dagen, og ultimativt kan lukke broerne. Danske Beredskabers medlemmer har brugt de seneste dage på at forberede sig på stormen. - Vi forebygger der, hvor vi kan, og vi har selvfølgelig indkaldt alt disponibelt mandskab til at hjælpe til, hvor det er relevant"", fortæller sekretariatschef Bjarne Nigaard, Danske Beredskaber. De seneste dage er der opsat dæmninger, der forhåbentligt skal afhjælpe eventuelle vandmasser i at trænge ind i beboelsesområder. - Vi håber selvfølgelig altid på, at vi har opsat for mange dæmninger og lavet for mange sandsække, men vi tager ingen chancer. Vi har op mod 1800 mand på vagt landet rundt, og hvis vi kommer i bekneb, så kan vi tilkalde flere frivillige, siger Bjarne Nigaard. /ritzau/",,Indland,2016-12-26T09:14:00+00:00,https://www.dr.dk/nyheder/indland/daarligt-vejr-faar-scandlines-til-aflyse-alle-afgange,DR
Læger: Akuttelefon er stadig en dårlig ide,"Selvom ventetiden til hovedstadens akuttelefon er faldet, er det stadig ikke den rette løsning, mener lægeorganisation.",,"Trods hurtigere svartid på hovedstadens akuttelefon 1813, hvor både sygeplejersker og læger tager telefonen, så burde det kun være læger, der svarer på borgernes opkald. Det mener formand for Praktiserende Lægers Organisation (PLO) i Region Hovedstaden Flemming Skovsgaard. - Vi mener, at praktiserende læger er de bedste til at håndtere borgernes bekymringer og de lette sygdomme, som mange ringer til 1813 med, siger han. Det har ellers aldrig gået så godt med ventetiderne på akuttelefonen, som det gør nu, hvor sygeplejersker og læger i fællesskab svarer på besvarer telefonen. Knap tre år efter, at den omstridte akutlinje så dagens lys, får 96 procent af patienterne nemlig en sygeplejerske eller læge i røret inden for ti minutter, mens 70 procent af opkaldene bliver besvaret inden for tre minutter. Det viser nye tal fra Region Hovedstaden. Det er en markant stigning sammenlignet med både de foregående måneder og hele sidste år, hvor 41 procent kom igennem på under tre minutter, og knap 75 procent fik svar inden for 10 minutter. Ifølge regionen skyldes den positive udvikling i ventetider, at Den Præhospitale Virksomhed, som står for akuttelefonen, nu har ansat flere sygeplejersker til at tage telefonen. Men for Flemming Skovsgaard er hurtighed ikke alt. - Vi er stadig tøvende i forhold til, hvordan kvaliteten af 1813 egentlig er. Det er jo noget, som ikke fremgår af denne her opgørelse fra Region Hovedstaden, siger han. Trods de forkortede ventetider er der stadig langt til Region Hovedstadens mål for 1813, som lyder på, at 100 procent af opkaldene skal være klaret inden for ti minutter, mens 90 procent skal være klaret inden for tre minutter.",Lise Højer Rømeling,København,2016-12-01T10:48:00+00:00,https://www.dr.dk/nyheder/regionale/hovedstadsomraadet/laeger-akuttelefon-er-stadig-en-daarlig-ide,DR
,,,,,,,https://www.dr.dk/nyheder/tema/politimand-draebt-af-skud,DR
VIDEO Se hopperobot springe som en halvabe,"Robotforskerne på UC Berkeley har med inspiration fra primaten galago udviklet en lille robot, der kan klare forhindringer i terrænet.",,,Hanne Kokkegård,,2016-12-06T20:01:00+00:00,https://www.dr.dk/nyheder/viden/tech/video-se-hopperobot-springe-som-en-halvabe,DR
Skytteformand: For tidligt at tage en konsekvens af skud mod betjent,Dansk Skytte Union håber at få en nærmere orientering om hændelsesforløbet af politiet.,Gerningsmand var medlem af klub,"Den pistol, som formentlig blev brugt til at skyde en 43-årig betjent ved politistationen i Albertslund i går, var blevet stjålet fra Rødovre Skytteforening. Det skete i mandags og samme aften meldte klubben tyveriet til politiet, ligesom de også gav politiet navnet på den formodede gerningsmand bag skudepisoden. Formand for Dansk Skytte Union, John Hansen, forklarer, at det er ""yderst tragisk"", at en betjent er blevet skudt med et sportsskyttevåben. Umiddelbart får episoden dog ikke konsekvenser i unionen. - Det er lige tidligt nok at tage en konsekvens af det her, før vi er 100 procent sikre på, hvordan det er sket, forklarer han. - Men det er jo klart, at hvis vi på et tidspunkt får en rapport om hændelsesforløbet, og sikkerheden kan øges yderligere - uden det går ud over skydeidrætten - så vil vi selvfølgelig kigge på det. John Hansen forklarer, at hans kendskab til sagen er begrænset til de udtalelser og udmeldinger, som Københavns Vestegns Politi er kommet med til medierne. Københavns Vestegns Politi har desuden forklaret, at den formodede gerningsmand på 26 år var medlem af Rødovre Skytteforening, men havde hverken våben- eller bæretilladelse, hvilket er i overensstemmelse med reglerne. - Det har altid været sådan, at man kunne komme på en skydebane og skyde med de våben, der var dér, forklarer John Hansen. Vil man skyde med egne våben, kræver det dog en våben- og bæretilladelse, og når disse anskaffes, skal man fremvise sin straffeattest. John Hansen vil dog ikke afvise, at det også kan blive fremtiden for de medlemmer, som ikke har egne våben, men bruger skytteklubbernes. - Det, tror jeg ikke, vil bekymre nogen, hvis man tog det skridt. Ifølge Københavns Vestegns Politi blev den formodede gerningsmand beskrevet som ”en rolig person” af skytteforeningen. Han var dog tidligere kendt af politiet, grundet en episode, som fandt sted for fire år siden. Her truede han nemlig politiet på politistationen i Albertslund med en såkaldt hardball-pistol. Den formodede gerningsmand bliver fremstillet i grundlovsforhør ved Retten i Glostrup her til morgen klokken 8.30. Se et uddrag af interviewet med John Hansen herunder.",Thomas Klose Jensen,Indland,2016-12-07T06:48:00+00:00,https://www.dr.dk/nyheder/indland/skytteformand-tidligt-tage-en-konsekvens-af-skud-mod-betjent,DR
Trods Haarders afslag: Generalkonsul får ikke jobbet igen,Nuværende generalkonsul Henrik Becker-Christensen får ikke stillingen tilbage. Løkke vil have en politisk profil.,,"Bertel Haarder afslår. Derfor skal statsminister Lars Løkke Rasmussen (V) nu til at finde en ny person til posten som generalkonsul i Flensborg. Og det bliver ikke den nuværende generalkonsul Henrik Becker-Christensen, der får posten. Lars Løkke Rasmussen lægger vægt på, at rollen nu skal udfyldes af en person med en stærkere politisk profil. Det skal åbne eksportmuligheder og flere diplomatiske døre. - I Danmark er vi alt for dårlige til at drage nytte af de kompetencer, som erfarne politikere oparbejder gennem et langt liv i politik. Det gør andre lande langt bedre end os, siger Lars Løkke Rasmussen i en kommentar til Ritzau. Det var baggrunden for, at regeringen spurgte den tidligere minister Bertel Haarder, om han ønsker at udfylde positionen, siger Lars Løkke Rasmussen: - Jeg noterer mig, at Bertel Haarder alligevel ikke ønsker at besætte posten. Jeg tror, at han ville have gjort det godt. Men jeg er overbevist om, at andre også vil kunne varetage opgaven med engagement og kompetence, siger Lars Løkke Rasmussen. Regeringen sætter gang i processen med at finde en ny generalkonsul først i det nye år. Sidst Lars Løkke Rasmussen var statsminister, udnævnte han flere tidligere toppolitikere til eksportambassadører. Det er den type udnævnelse Lars Løkke Rasmussen håber at kunne gentage i Flensborg: - Trekløverregeringen ønsker at kunne supplere vores dygtige korps af professionelle diplomater med nogle erfarne, politisk udpegede repræsentanter i diplomatiet, siger Lars Løkke Rasmussen. /ritzau/",,Politik,2016-12-15T15:18:00+00:00,https://www.dr.dk/nyheder/politik/trods-haarders-afslag-generalkonsul-faar-ikke-jobbet-igen,DR
Lufthavnen i København vil udvide for 20 milliarder kroner,Københavns Lufthavne går efter at runde 40 millioner rejsende. Kæmpe byggeri vil skabe 12.500 arbejdspladser.,12.500 arbejdspladser,"En investering på 20 mia. kr. skal bringe det samlede passagertal i lufthavnen op på 40 millioner om året. Der bliver tale om en investering i den helt store skala, når Københavns Lufthavne skal gøre sine visioner om en udvidelse til virkelighed. Det bekræfter Københavns Lufthavne overfor DR Nyheder. Med en samlet investeringssum på 20 mia. kr. skal der bygges om, etableres nye terminaler og anlægges nye landingsbaner frem mod 2024. Den store investering skal gøre det muligt at åbne et større antal nye direkte langdistanceruter fra København. F.eks. til Vancouver, Seattle, Mexico City, Rio de Janeiro, Mumbai, New Delhi, Johannesburg, Nairobi, Perth, Hong Kong og Seoul. Ifølge DR’s oplysninger er der dog ikke indgået formelle og bindende aftaler med alle selskaberne, der skal flyve på disse ruter. - Trafikken her i Københavns Lufthavn er vokset markant de senere år, og væksten fortsætter. Derfor er det nødvendigt at fremtidssikre lufthavnen, og det kræver, at vi bygger ud, siger Thomas Woldbye, administrerende direktør i Københavns Lufthavn, i en pressemeddelelse. Lufthavnens direktør Thomas Woldbye vil sammen med blandt andre erhvervsminister Brian Mikkelsen og hovedstadens overborgmester Frank Jensen fremlægge de konkrete planer på et pressemøde fredag kl. 10. Målet er at hæve det årlige antal passagerer, der hvert år benytter lufthavnen, fra 26 millioner til 40 millioner. Målet blev sat i 2014 med strategiplanen Expanding CPH. Selve anlægsfasen skønnes at ville skabe 12.500 arbejdspladser, og en rapport som Cowi har udarbejdet viser, at udvidelsen af lufthavnen vil føre til omkring 9.000 permanente jobs. Konkret vil man udbygge den vestlige del af lufthaven, så arealet til standpladser udvides til 1.900.000 kvadratmeter. Det er en fordobling af det nuværende areal. Det betyder, at planen er at udvide antallet af standpladser til fly fra de nuværende 78 til 124. - Hvis vi ikke bygger lufthavnen markant ud, løber vi inden for få år tør for plads til fly. Med udvidelsen kan vi både imødekomme den øgede passagervækst og åbne for en række nye interessante ruter til hele verden, siger administrerende direktør Thomas Woldbye. Med den planlagte udvidelse kaster lufthavnen sig ind i den stadig mere intense konkurrence om at have en stærk position som såkaldt ’internationalt hub’ – en lufthavn, der ikke bare sender danske rejsende ud i resten af verden, men er et trafikknudepunkt for flyrejsende i hele Nordeuropa.",Casper Schrøder - DR's økonomi-korrespondent,Penge,2016-12-15T20:32:00+00:00,https://www.dr.dk/nyheder/penge/lufthavnen-i-koebenhavn-vil-udvide-20-milliarder-kroner,DR
6 anbefalinger til din efterårslæsning,"Efteråret er en af de travleste måneder for bogelskere, og listen over spændende bøger synes uendelig. Heldigvis er de kolde og mørke efterårsdage også perfekt læsetid. DR Læseklubberne guider til efterårslæsning med seks bøger af forfattere, der alle er at finde på BogForum 2016.",Læs løs i din ferie,"Det er en jungle derude! Forlagene sprøjter nye udgivelser ud, boghandlerne bugner med bøger, og BogForum er lige om hjørnet. Derfor har vi samlet lidt boggodter, som du kan bruge efterårsferien på. Og så kan du i øvrigt møde alle forfatterne på BogForum, fra d. 11.-13. november 2016. Ikke alle bøgerne foregår i det danske efterårsblæsende vejr, men det er helt sikkert, at dyner og varm kakao går fint i spænd med nedenstående læseoplevelser. Og dét er da efterår. 'Karmaboy - Sultanen af Dillermann' af Jacob Riising, udgivet på Carlsen. I 2015 udkom Jacob Riisings første bog om den 11-årige dreng Niller, som trækker i Karmaboy-gevandterne, når Skovlunde har brug for en superhelt. Denne gang er bytorvet i fare for at blive omdannet til et kæmpemæssigt hundetoilet. Derfor skal der skaffes nogle penge, hvis torvet skal reddes. Heldigvis har den lokale pizzamand Erkan en idé. Han kender nemlig noget til kamelræs… 'Hvis jeg var din pige' af Meredith Russo, udgivet på Carlsen. Amanda Hardy er ny pige i klassen. Hun vil gerne have nye venner og passe ind. Amanda er som alle andre piger på hendes alder. Bortset fra, at hun som barn hed Andrew og først for nyligt har fået den pigekrop, hun altid har drømt om. Da Amanda forelsker sig i klassekammeraten Grant, befinder hun sig pludselig i et dilemma. Bør hun fortælle ham, at hun er født som dreng? Og kan deres forhold holde til, at hun afslører sin største hemmelighed? Romanen handler om retten til at være sig selv, uanset hvilken krop man er født i. Meredith Russo er selv transkvinde og kender derfor selv til de problematikker, der er forbundet med at skifte køn. 'Den afskyelige' af Charlotte Weitze, udgivet på Samleren. Et sted i Norden, i en nær fremtid, er klimaforandringerne for alvor slået igennem. Sne og kulde hører stort set fortiden til – en fortid, hvor kvinden Angelica endte i koma efter verdens sidste skisportsulykke. Angelica har ligget i koma på hospitalet i syv år, og søsteren Heidi har fået et job på selvsamme hospital for at være tæt på Angelica. En dag møder Heidi manden Kenneth, som undersøges på hospitalet for sin stærkt øgede svedproduktion. De to forelsker sig hurtigt og flytter sammen på landet for at leve CO2-neutralt, men hvorfor har Kenneth en pistol gemt i deres hus, og var der egentlig tale om en ulykke, da Angelica kom til skade? ’Den afskyelige’ er en klima-satirisk roman, der giver dig noget at tænke over. 'Ø' af Steen Langstrup, udgivet på 2 Feet Entertainment Selina og Noa er nyligt forlovede og rejser til Asien for at nyde hinanden, men strander på en ø i paradisiske omgivelser. Der er dog mere Helvede end Paradis over opholdet, for pludselig dør Selina, og Noa fængsles og risikerer dødsstraf for mordet på sin forlovede. Kvinden Line bliver udsendt fra den danske ambassade til at hjælpe Noa, men det er ingen simpel opgave – Noas forklaring giver nemlig slet ikke mening. For hvis Selina er død af en forgiftning, hvorfor er hendes pandeskal så slået ind? 'Duernes tunnel' af John le Carré, udgivet på Rosinante Vi kender John le Carré som forfatter, men i nogle år arbejdede han faktisk for den britiske efterretningstjeneste, og det var i disse år, at han begyndte at skrive. ’Duernes tunnel’ handler ikke kun om inspirationskilderne til forfatterens store romanrepertoire, men giver også læseren et nuanceret billede af det 20. og 21. århundredes store historiske begivenheder. Blandt andet fortæller John le Carré i sin selvbiografi om en nytårsaften med Yassir Arafat og om mødet med to tidligere KGB-ledere. 'Knæk' af Mikael Josephsen, udgivet på Gyldendal Digte om et sammenbrud, en indlæggelse på den psykiatriske afdeling P3 i Svendborg og byrden ved at være menneske i denne verden. Josephsens digtsamling handler om, hvad der sker med mennesker, der bevæger sig i udkanten af det etablerede samfund. Mikael Josephsen skriver meget rørende og humoristisk om livet som indlagt, hvor toiletbesøg, seksuelle lyster, medicinering og længslen efter livet udenfor, bare er et par af de emner, ’Knæk’ rummer. Virkeligheden uden for afdelingen er på den ene side meget langt væk og på den anden side meget tæt på.",Nana Kira Schrøder Rafn,,2016-10-17T17:00:00+00:00,https://www.dr.dk/nyheder/kultur/kulturklubber/6-anbefalinger-til-din-efteraarslaesning,DR
Har du også været i kløerne på Kasper Petersen?,,Dømt flere gange Mener ikke at have snydt flere Vi hører også gerne fra dig,"Kontant kigger igen på den bedrageridømte Kasper Petersen. I 2014 lavede vi programmet ""Professionel snydepels"". Her fortalte vi, hvordan Kasper Petersen fuppede mindre virksomheder og helt almindelige danskere. Eksemplerne strakte sig lige fra folk, der havde købt en telefon af Kasper Petersen, men aldrig modtaget den, til en forhandler af solcelleanlæg, som mistede varer for over 400.000 kr. Kasper Petersen nægtede dengang, at han havde noget med det at gøre. Han benægtede ligeledes, at han nogensinde var dømt ved danske domstole til trods for, at Kontant kunne bevise det modsatte. Redaktionen har nu modtaget henvendelser om, at Kasper Petersen stadig laver tvivlsomme forretninger. Vi har talt med Kasper Petersen selv, og han siger, at han ikke har snydt nogen, siden vi sendte sidste program. Jakob Illeborg har ellers talt med flere nordmænd, der føler sig snydt. Det skulle være sket efter Kontants program i 2014. Derfor tager Jakob Illeborg nu til Norge for at tale med nogle af dem, der føler sig snydt og har så aftalt med Kasper Petersen at tale sammen igen. Har du også gjort forretninger med Kasper Petersen? I så fald hører vi gerne fra dig. Han benytter sig at flere aliasser, så du kender ham måske bedre som Kaspar Rønne Dalsø, Kasper Rønn, Kaspar Rønn eller Kaspar Dalsø. Skriv til redaktionen på kontant@dr.dk.",Kristian Nygaard Jakobsen,Kontant,2016-12-08T12:52:00+00:00,https://www.dr.dk/nyheder/penge/kontant/har-du-ogsaa-vaeret-i-kloeerne-paa-kasper-petersen,DR
,,,,,,,https://www.dr.dk/nyheder/tema/psykiatersagen,DR
Sygeplejersker om Køge-sagen: Det har været det hele værd,"Sagen om bedøvelse af respiratorpatienter på intensivafdelingen i Køge har betydet fem hårde måneder med medier, kritik og en tilssynssag.",Frikendt for ansvar,"I august stod sygeplejerske Lena Sommer fra Køge Sygehus frem på DR Sjælland og fortalte om, hvordan et stort arbejdspres fik konsekvenser for patienter i respirator. - Nogen gange er vi nødsaget til at sedere (bedøve red.) dem dybere, så vi kan gå fra stuen og hjælpe andre på afdelingen, sagde hun dengang. Det strider mod anbefalingerne på området, og derfor udløste det en lavine af omtale i medierne, kritik fra politikere og en tilsynssag. Men det har været det hele værd, mener sygeplejerskerne i Køge. - De synes også, de er blevet behandlet pænt. Selv om det var en hård tid, og det har været hårdt at være i medierne, så har de fået stor anerkendelse for, at de stod frem, og forholdene er blevet forbedret på afdelingen, siger Susann Carlsen, som er fællestillidsrepræsentant for sygeplejerskerne på Køge Sygehus. Styrelsen for Patientsikkerhed oprettede en tilsynssag på Køge Sygehus efter afsløringerne. Den blev afsluttet kort før jul, og her konkluderer man blandt andet, at sygehusledelsen på Sjællands Universitetshospital Køge og afdelingsledelsen på anæstesiologisk afdeling har handlet kritisabelt, men sygeplejerskerne bliver frikendt for ansvar. - Det er vi rigtigt glade for, og det er også rimeligt. De har jo arbejdet ud fra vilkår, som de ikke var skyld i. De har jo også gjort ledelsen opmærksom på problemerne, så ledelsen kunne jo have reageret på det noget før, siger fællestillidsrepræsentant for sygeplejerskerne Susann Carlsen. Sygehusledelsen i Køge har nu afsat 12,8 millioner kroner årligt for at forbedre forholdene på intensivafdelingen med blandt andet en ekstra seng og mere personale, og det glæder sygeplejerskerne.",Trine Warrer Juul,Sjælland,2017-01-14T11:00:00+00:00,https://www.dr.dk/nyheder/regionale/sjaelland/sygeplejersker-om-koege-sagen-det-har-vaeret-det-hele-vaerd,DR
Lægemangel i psykiatrien: Sygeplejersker overtager opgaver,"Der mangler 50 speciallæger i hovedstadens psykiatri, og der er ikke udsigt til, at stillingerne bliver besat foreløbigt.",,"Lægemangel i psykiatrien betyder, at andre faggrupper som eksempelvis specialiserede sygeplejersker overtager nogle af de opgaver, psykiatere ellers skulle varetage. I hovedstaden mangler man at få ansat 50 speciallæger til stillinger på de psykiatriske afdelinger, viser tal fra regionen, som DR har fået indsigt i Det er stillinger, som der ikke umiddelbart er ansøgere til. - Der er simpelthen ikke ledige psykiatere, og der kommer ikke så mange fra universitetet, som ønsker at specialisere sig som psykiatere, siger Ulla Rasmussen, der er HR-chef i Region Hovedstadens psykiatri. Samtidig er det svært at få de yngre læger til at vælge de uddannelsesstillinger, der er i psykiatrien, så der er lange udsigter til, at Region Hovedstaden får besat de 50 ledige stillinger. - Tal fra Sundhedsstyrelsen viser også, at vi kommer til at mangle speciallæger helt frem til minimum 2025, og vi kan ikke gå ud og rekruttere dem andre stedet fra, siger Ulla Rasmussen. Selvom lægemanglen i psykiatrien er størst i Region Hovedstaden, er man ikke lige så hårdt ramt som i andre dele af landet, hvor speciallægemangel i eksempelvis Holstebro betyder, at sygehuset har måttet lukke den psykiatriske afdeling.",Jacob Pries Egnell,København,2017-01-17T09:26:00+00:00,https://www.dr.dk/nyheder/regionale/hovedstadsomraadet/laegemangel-i-psykiatrien-sygeplejersker-overtager-opgaver,DR
"Tidligere indlagt: Katastrofe, at psykiatrisk afdeling lukker","Dorte Vindum Sindersen har af to omgange været indlagt på psykiatrisk afdeling på Holstebro Sygehus, som nu lukker og flyttes til Viborg og Herning på grund af lægemangel.",Frygter færre besøg Speciallægekrise i hele landet Bekymrede patienter Bent Hansen: Det er ærgerligt og generer brugerne,"- Det er en katastrofe, simpelthen. Sådan beskriver Dorte Vindum Sindersen det faktum, at det fra 1. februar ikke længere er muligt at blive indlagt på en psykiatrisk afdeling i Holstebro, fordi sygehuset ikke er lykkedes med at genbesætte afdelingens to speciallægestillinger. I 2009 blev hun indlagt på afdelingen i Holstebro på grund af depression og et slemt angstanfald. - Jeg havde det meget skidt. Efter tre ugers ophold var hun igen frisk nok til at blive udskrevet, og her spillede det en stor rolle, at hendes mand og søn boede lige om hjørnet: - Jeg fik det meget bedre, når de kom. Den der kærlighed, som man har brug for fra familien, det betyder meget. Nu frygter hun, at psykiatriske patienter i området vil få mindre besøg af pårørende, fordi de skal køre en halv til en hel time hver vej til enten Viborg eller Herning for at komme på besøg. - Når man er indlagt, og pårørende skal besøge en, så er det vigtigt, at de har overskuddet til det, og det har de ikke, hvis de skal langt væk, for de har også en hverdag, de skal passe, siger Dorte Vindum Sindersen. Der er mangel på speciallæger i psykiatrien mange steder. På landsplan er mindst 113 stillinger ubesatte, viser opgørelser, DR har indhentet fra regionerne. For eksempel er der ni ubesatte stillinger fordelt på fem afdelinger på det psykiatriske hospital i Risskov i Aarhus. I Holstebro betyder lægemanglen nu, at der allerede er sat stop for akutindtaget af psykiatriske patienter, og 1. februar er afdelingens 17 sengepladser fortid. Seks af pladserne flyttes til Herning, og 11 pladser flyttes til Viborg. Og det er ikke kun Dorte Vindum Sindersen, som frygter den forestående lukning. Flere af de nuværende patienter på psykiatrisk afdeling i Holstebro har reageret negativt på nyheden om, at de snart skal have flyttet deres seng til enten Viborg eller Herning, fortæller afdelingssygeplejerske, Ann Pejs Jensen. - Nogle af patienterne reagerer ved at være kede af det. Og nogle er bekymrede for, om der er styr på det, og om det bliver besværligt for dem, det er klart, siger Ann Pejs Jensen Keld Smith Laursen, formand for Bedre Psykiatri i Holstebro, begræder også, at man er nødt til at lukke i Holstebro på grund af lægemangel. - I det øjeblik, vi skal til at køre længere, så bliver det sværere for dem, der er indlagt. Dem, der er længere væk i relationen end den allernærmeste familie, vil ikke køre tre kvarter for at komme på besøg. Og når der ikke kommer nogen, så synker patienterne ned i mørke og bliver triste og kede af det. Du bliver hurtigere rask, når du har nogen til at bakke dig op, siger Keld Smith Laursen. Formand i Region Midtjylland og Danske Regioner, Bent Hansen (S), er også ked af, at afdelingen i Holstebro lukker allerede nu - tre år inden afdelingen efter planen skulle have været inddraget som en del af det kommende, store sygehus i Gødstrup. - Det er ærgerligt, og det generer nogle brugere og borgere, det er der ingen tvivl om, siger han. Regeringens såkaldte lægedækningsudvalg forventes at præsentere sine bud på en bedre lægedækning i morgen, onsdag.",Sune Lundby Møller,Indland,2017-01-17T08:21:00+00:00,https://www.dr.dk/nyheder/indland/tidligere-indlagt-katastrofe-psykiatrisk-afdeling-lukker,DR
OVERBLIK Balladen om uddannelsesloftet,"Uddannelsesloftet justeres, så det bliver muligt at tage en ny uddannelse, seks år efter at den første blev afsluttet.",Staten skal ikke betale for dobbeltuddannelse Skulle dække hul i dagpengesystemet Opblødning af regler Kritik af forslaget Stemt igennem trods protester Justering af uddannelsesloft:,"Det såkaldte uddannelsesloft ser nu ud til at blive justeret, blot halvanden måneds tid efter at det blev vedtaget. Her til formiddag vil uddannelses- og forskningsminister Søren Pind (V) ifølge DR Nyheders oplysninger meddele, at partierne bag aftalen om uddannelsesloftet er blevet enige om at justere den. Få her et overblik over, hvordan debatten om det udskældte uddannelsesloft er forløbet. Hele sagen begyndte tilbage i juni 2016. Her gik daværende uddannelses- og forskningsminister Ulla Tørnæs (V) ud og fremlagde regeringens forslag om et uddannelsesloft. Her var forklaringen, at det måtte være rigeligt, at staten betalte en enkelt uddannelse. - Det er rigtigt flot, at vi i vores velfærdssamfund giver mulighed for, at man gratis kan uddanne sig. Det, som vi sætter en bremse for, er, at man har fuldstændig frit slag og kan uddanne sig på alle hylder af flere omgange, forklarede Ulla Tørnæs dengang. Både Dansk Folkeparti og Socialdemokratiet bakkede op om regeringens forslag. Kort fortalt gik det ud på, at de studerende ikke kunne tage endnu en uddannelse på samme niveau, som den de havde i forvejen. Regeringens forslag var dog ikke blot baseret på ""rimelighed"". Det handlede desuden om at få lukket et hul i dagpengesystemet, som frem mod 2020 ventede at stige til 303 millioner kroner. Forslaget om et uddannelsesloft ville kunne bidrage med op til 435 millioner kroner til statskassen i 2020. Af et notat, som DR nyheder kom i besiddelse af, fremgik det, at 2.523 studerende i 2014 begyndte på en ny uddannelse, til trods for, at de allerede havde afsluttet en uddannelse på samme niveau eller højere. I november 2016 blev regeringen sammen med Dansk Folkeparti og Socialdemokratiet enige om tre undtagelser fra uddannelsesloftets regler. Hvis studerende af helbredsmæssige årsager ikke længere kunne bruge den uddannelse, de allerede havde taget, hvis uddannelsen var forældet eller hvis der var et særligt arbejdsmarkedsbehov, skulle staten fortsat åbne pengepungen for de studerende. - Jeg er rigtig glad for, at vi begrænser omfanget af dobbeltuddannelser og i stedet bruger pengene på et mere trygt dagpengesystem og mere kvalitet i uddannelserne, forklarede daværende uddannelses- og forskningsminister Ulla Tørnæs. TRE PRINCIPPER FOR MULIG DOBBELTUDDANNELSE: Lovforslaget blev kritiseret fra flere kanter. Studiechefen på professionshøjskolen Metropol, Charlotte Egholm, forudså et lovkompleks, der ville blive meget indviklet at vejlede de studerende om. Hun fik opbakning af studievejleder på pædagoguddannelsen, Professionshøjskolen UCC, Mads Thomsen. - Det er et meget, meget svært emne at vejlede i som studievejleder, siger han. Dansk Studerendes Fællesråd afleverede desuden flere end 70.000 underskrifter til Uddannelses- og Forskningsudvalget for at protestere mod forslaget. Studerende risikerede nemlig at blive fanget, hvis de i løbet af deres studie- eller arbejdsliv opdagede, at de var landet på den forkerte hylde eller gået i den forkerte retning. Protesterne til trods fik det ikke politikerne til at ryste på hånden. - Selvfølgelig gør det indtryk, at der har været så mange henvendelser fra studerende, som frygter, at de kan komme i klemme. Men det er jo ikke det samme, som at de kommer i klemme, lød det fra Socialdemokratiets Christine Antorini (S), da partiet sammen med Venstre og DF stemte forslaget videre ved andenbehandlingen. I december 2016 tredjebehandlede Folketinget så forslaget, der blev vedtaget med 79 stemmer for (V, S, DF, LA og KF) og 24 stemmer imod (EL, SF, RV og ALT). Nogle dage før vedtagelsen åbnede Søren Pind dog døren på klem for de studerende, da han i et svar til Uddannelses- og Forskningsudvalget skrev, at regeringen var ”positivt indstillet over for at se nærmere på muligheden for, at personer selv skal kunne betale for en ekstra heltidsuddannelse”. En måned efter vedtagelsen stod Venstres folketingsmedlem Eva Kjer Hansen så frem og kaldte loftet for et ""underligt signal til de unge"". - Mit store politiske ønske for 2017 vil være, at vi tør indrømme, at vi laver fejl, og at vi vil have modet til at rette op det, forklarede hun desuden. Her - en halvandenmåneds tid efter vedtagelsen af loven og to ugers tid efter Eva Kjer Hansens kritik - kommer der så en justering af loven. Fremover vil studerende nemlig kunne tage mere end én uddannelse - dog med det krav, at de først påbegynder den nye uddannelse seks år efter, at det første eksamensbevis er i hus.",Thomas Klose Jensen,Politik,2017-01-31T09:06:00+00:00,https://www.dr.dk/nyheder/politik/overblik-balladen-om-uddannelsesloftet,DR
Danmark vil forlænge grænsekontrol efter EU-ja,EU-Kommissionen lader Danmark forlænge grænsekontrollen til maj.,Støjberg: Der skal være styr på de ydre grænser,"Danmark vil som ventet forlænge grænsekontrollen, efter at EU-Kommissionen vil lade fem Schengen-lande forlænge med tre måneder. Det siger udlændinge- og integrationsminister Inger Støjberg (V). - Det er afgørende for os at få forlænget grænsekontrollen. Der er stadig et meget højt indrejsetal i det sydlige Europa, og samtidig lever vi i en tid med en reel terrortrussel. - Derfor er det helt afgørende, at der er styr på grænserne, siger hun. Før en forlængelse er mulig, skal Ministerrådet først godkende indstillingen fra EU-Kommissionen. Inger Støjberg erkender dog, at indrejsetallet i Danmark er faldet drastisk. Antallet af indrejsende har ellers været et af de store argumenter for grænsekontrollen. - Indtil der er styr på de ydre grænser til Europa, er det afgørende for os at få forlænget grænsekontrollen. - Danmark har grænsekontrol lige så længe, det er nødvendigt at have grænsekontrol. Og det vil jeg vurdere, er en rum tid endnu, siger Inger Støjberg. Danmark og fire andre Schengen-lande fik onsdag endnu engang lov til at forlænge deres grænsekontroller med tre måneder. Ved den seneste forlængelse af grænsekontrollen signalerede EU-Kommissionen ellers, at det formentlig ville være sidste gang, at der blev givet lov til det. Sammen med Danmark er det Sverige, Norge, Tyskland og Østrig, der har indført midlertidig grænsekontrol i kølvandet på flygtninge - og migrantstrømmen. EU-Kommissionen har rent formelt sendt en anbefaling til de 28 EU-lande, der træffer den endelige beslutning. Opdateret 21.15: Det fremgik tidligere af denne artikel, at grænsekontrollen bliver forlænget frem til maj. Det kan formelt set først ske, når Ministerrådet har godkendt indstillingen fra EU-Kommissionen. /ritzau/",,Politik,2017-01-25T14:09:00+00:00,https://www.dr.dk/nyheder/politik/danmark-vil-forlaenge-graensekontrol-efter-eu-ja,DR
Skatteordfører: Det offentlige har snart 100 milliarder kroner til gode,"Gælden til det offentlige vil i 2017 runde 100 milliarder kroner, oplyser skatteordfører efter orientering.",,"Skatteminister Karsten Lauritzen (V) er om ganske få dage, senest i næste uge, nødt til at fortælle Folketingets partier og offentligheden, at den samlede gæld til de offentlige kasser har nået et nyt rekordniveau. Det skriver Politiken tirsdag. Tæt på 100 milliarder kroner har stat, kommuner og regioner til gode hos borgere og virksomheder, der har misligholdt betalingen af parkeringsbøder, skattegæld, børnepenge, SU-lån eller moms. - Vi har fået en orientering om, at gælden til det offentlige vil runde 100 milliarder inden årsskiftet, siger den socialdemokratiske skatteordfører, Jesper Petersen til Politiken. I november lød opgørelsen, at gælden til det offentlige var på 91,7 milliarder kroner. Ifølge skatteministeren vil gælden blive ved med at vokse gennem 2017. - Jeg har ikke lagt skjul på, at restancerne vil vokse, indtil vi har et effektivt inddrivelsessystem, og der er vi ikke endnu, siger Karsten Lauritzen til Politiken. - I begyndelse af 2018 skulle det nye it-system være oppe at køre, så der skulle gerne være styr på de nye fordringer, der kommer ind. Tidligere har samme avis skrevet, at gælden til det offentlige i perioden fra juni 2015 til juni 2016 steg med 1,5 milliarder kroner i gennemsnit om måneden. Dengang udtrykte skatteadvokat Eduardo Vistisen bekymring over inddrivelsen af gælden. - Med så stor en stigning på så kort tid virker det, som om inddrivelsen er ude af kontrol, sagde til avisen. - Tidligere steg den offentlige gæld tre til fire milliarder om året, og det var bestemt slemt nok, men nu er stigningen femdoblet. Det virker, som om bunden er gået ud af systemet. Siden 2005 er 3000 medarbejdere blevet fyret i forventning om, at deres arbejde kunne udføres af it-systemet EFI. Systemet har siden vist sig ubrugeligt og er blevet skrottet. /ritzau/",,Politik,2017-01-02T22:40:00+00:00,https://www.dr.dk/nyheder/politik/skatteordfoerer-det-offentlige-har-snart-100-milliarder-kroner-til-gode,DR
"Psykiatri i Holstebro må lukke: Mangler ikke patienter, men mangler læger","Der mangler mindst 113 psykiatere, viser opgørelser, som DR har indsamlet fra landets regioner.",14 vikarbureauer var i gang uden succes Lukning uundgåelig Hele landet ramt af mangel på speciallæger i psykiatri Studerende fravælger psykiatrien Flere psykiatriske patienter i fremtiden Lang vej til behandling Ingen forhåbninger om en mirakelkur,"P1 står der på skiltet til den psykiatriske afdeling på Holstebro Sygehus. Men fra 1. februar er skiltet væk. Afdelingen lukker og slukker, fordi det ikke har været muligt at skaffe to speciallæger til at tage sig af patienterne. - Vi er nødt til at lukke afdelingen for at sikre kvalitet og kontinuitet i behandlingen af de psykiatriske patienter. Det kan vi ikke sikre, når der ikke er nogen læger, forklarer oversygeplejerske Betina Funder Jeppesen. Det er ikke kun Vestjylland, der er ramt af mangel på psykiatriske speciallæger. Mindst 113 stillinger er lige nu ledige i hele Danmark, viser en sammentælling af opgørelser fra regionerne, som DR har indhentet. Formand for Danske Regioner og Region Midtjylland socialdemokraten Bent Hansen siger, at manglen på læger skaber store problemer. - Det er svært at få vagtplanerne til at hænge sammen, og det er svært at få den fornødne tid til behandlingen. Økonomisk betyder det også, at vi er nødt til at trække rigtigt meget på overarbejde og vikarhjælp udefra, og det er ofte ret dyrt, siger Bent Hansen. I Holstebro er der kæmpet for at få de ledige stillinger besat. 14 vikarbureauer har været på opgaven, potentielle læger er blevet spurgt, og der er blevet lokket med ekstra penge i lønningsposen til dem, der vil løse opgaven. Men på trods af anstrengelserne har der ikke været en eneste ansøgning. Det betyder, at patienterne nu skal flyttes til Herning og Viborg. Betina Funder Jeppesen forsøger at se lyst på situationen: - Når det ikke kan være anderledes, må vi glæde os over, at vi trods alt opretholder det samlede antal sengepladser. Oversygeplejersken er særligt bekymret over, at de 17 sengepladser senere skal flyttes endnu engang. Om tre år skal det nye store sygehus i Gødstrup ved Herning stå klart. Her er det nemlig planen, at hele psykiatrien i Vestjylland skal samles. Betina Funder Jeppesen havde gerne undgået at flytte patienterne nu. Men der er ikke andre løsninger, siger Bent Hansen. - Det er selvfølgeligt rigtigt ærgerligt, at man er nødt til at tage den konsekvens, men når der mangler speciallæger, og man skal have dækket vagten også klokken 2 om natten og i weekenden, så er man nødt til at samle patienterne på færre adresser. Bent Hansen har som formand for Danske Regioner et medansvar for, at der mangler læger i psykiatrien. Her i videoen kan du høre ham svare på, om han har fejlet: Selvom manglen på speciallæger lige nu går hårdt ud over patienter og ansatte på Holstebro Sygehus, så det langt fra kun her, der er problemer. Der er ubesatte psykiatriske speciallægestillinger i hele landet, viser regionernes opgørelser. Region Hovedstaden og Region Sjælland er hårdest ramt. Her mangler der tilsammen 75 specialister. I Region Syd opgør man ikke det eksakte antal ubesatte stillinger, men man genkender problematikken med for få speciallæger i psykiatrien. Manglen på speciallæger til det psykiatriske arbejde skyldes blandt andet, at det er svært at få medicinstuderende til at interessere sig for det psykiatriske arbejde. En lang række uddannelsesstillinger står ubesatte, og uanset hvilke krumspring regionerne gør sig, lykkes det ikke at tiltrække nok medicinstuderende. - Når der så er muligheder for at gå til nogle specialer, man synes er mere attraktive, så gør man det. Det er rigtigt ærgerligt, for der er mange patienter, der har brug for, at der kommer flere speciallæger i psykiatrien, forklarer Bent Hansen. Oversygeplejerske Betina Funder Jeppesen forstår ikke den manglende interesse for psykiatrien: - Vi synes, at det er et spændende speciale, og der er simpelthen flere, der skal i gang med at tage det speciale, siger hun Problemerne med lægemanglen ser ud til at fortsætte et godt stykke frem i tiden. Antallet af patienter i psykiatrisk behandling er på fire år steget med mere end 25 procent. I 2011 var der i alt 117.876 patienter. I 2015 var det tal steget til 148.304. Ifølge vicedirektøren for psykiatrien i Region Nordjylland, Jan Mainz, er der ikke tegn på, at den udvikling stopper: - Der er mange patienter, der bliver henvist til psykiatrien, så problemet vil vokse i fremtiden. Også Formand for Danske regioner, Bent Hansen, får panderynker, når han kigger i krystalkuglen: - Særligt voksenpsykiatrien er udfordret. Det er rigtigt svært at få stillingerne besat, og der vil være en lang årrække, hvor vi vil have svært ved at få speciallæger nok. På afdelingen i Holstebro har man mærket den yderste konsekvens. For en række patienter bliver afstanden til den psykiatriske hjælp i fremtiden op mod 100 kilometer. Det vækker bekymring hos patienterne. - Patienter og pårørende har selvfølgelig en interesse i, at behandlingen er tæt på i forhold til, hvor de bor, forklarer oversygeplejerske på psykiatrisk afdeling i Holstebro, Betina Funder Jeppesen. Bent Hansen anerkender, at de lange afstande er en udfordring: - Der, hvor man har lange indlæggelsestider, der har det da betydning, om man kan få besøg af sit sociale netværk og familie. Det skal vi da tage alvorligt. Men vi kan ikke skaffe de speciallæger her og nu. Det har konsekvenser, og det er rigtig ærgerligt. I de her dage arbejder Lægedækningsudvalget på forslag til, hvordan manglen på speciallæger blandt andet i psykiatrien kan løses. Anbefalingerne forventes at komme senere i denne uge. Men Bent Hansen har ikke den store tro på, at der kommer hurtige løsninger på bordet: - På en dag, hvor jeg er overoptimist, kan jeg da godt håbe, at man finder ud af et eller andet, der ikke er prøvet før, men der er prøvet rigtig mange ting, så jeg forventer ikke en revolution, siger han. Det forventes, at lægedækningsudvalget fremlægger sine anbefalinger i denne uge.",Sune Lundby Møller,Indland,2017-01-17T05:06:00+00:00,https://www.dr.dk/nyheder/indland/psykiatri-i-holstebro-maa-lukke-mangler-ikke-patienter-men-mangler-laeger,DR
"Kommuner, regioner og byggefirmaer indfører fælles regler mod lønfusk i byggeriet","Mere strømlinede byggekontrakter kan spare bygherrer penge, mener entreprenører.",Mere ordentlighed i byggeriet Besværlige klausuler -Bedre priser til kunderne,"Når kommuner vil opføre en ny svømmehal, eller en privat virksomhed skal have bygget en ny lagerhal, møder byggefirmaer ofte forskellige kontrakter med krav til løn- og arbejdsforhold. Men det skal være slut. Det mener en række af landets største kommuner, regioner og byggefirmaer. De er blevet enige om et nyt sæt af spilleregler, der skal sikre mod lønfusk og underbetaling i byggeriet. - Der i virkeligheden lige nu alt for mange retningslinjer. Alle har forsøgt at opfinde den dybe tallerken, siger Palle Adamsen, der er direktør i boligforeningen Lejerbo og formand for Foreningen for Byggeriets Samfundsansvar, der står bag det nye regelsæt. Målet med de nye fælles regler er, at det skal være lettere for bygherrer at komme efter virksomheder, der overtræder reglerne. - De skal hjælpe til, at vi får en ordentlighed i byggeriet. At byggeriet konkurrerer på ordentlighed, også når det gælder løn- og ansættelsesforhold, siger Palle Adamsen. DR har i de seneste dage fortalt om virksomheden IF Group, der bliver anklaget for at have underbetalt deres rumænske ansatte. For at undgå netop sager om underbetaling af udenlandsk arbejdskraft har hver enkelt kommune og region frem til nu haft forskellige regler for, hvilke krav der skal stilles til byggerierne, og hvordan de skal kontrolleres. Reglerne kalder kommuner og regioner typisk for arbejdsklausuler eller sociale klausuler. Omkring 90 procent af kommunerne har klausuler, som byggefirmaer skal opfylde for at vinde udbud og for at arbejde på et kommunalt projekt. Det viser en undersøgelse fra KL. Men klausulerne er ofte forskellige, og det gør det besværligt for byggefirmaerne. Et firma, der har oplevet det, er entreprenørvirksomheden MT Højgaard. - Vi havde 140 tilbudssager i Danmark på over 50 millioner kroner sidste år, hvor vi hver gang skulle forholde os til forskellige klausuler. Det giver en masse ekstra arbejde, siger koncerndirektør Helle Bro Krogen. MT Højgaard og flere andre af landets største byggefirmaer har været med i arbejdet om det nye regler. Firmaerne mener blandt andet, at de fremover kan spare penge, fordi de ikke længere skal sætte sig ind i et nyt regelsæt, hver gang de får en ny opgave. - I sidste ende giver det kunderne bedre priser, siger Helle Bro Krogen. Udover kommuner, regioner og byggefirmaer har en række af landets største boligforeninger og pensionsselskaber også tilsluttet sig de nye regler. Foreningen for Byggeriets samfundsansvar kalder reglerne for ”Paradigmer for samfundsansvar”. De kan læses her. IF Group afviser anklager om, at firmaet skulle have underbetalt rumænske ansatte.",Laura Marie Sørensen,Indland,2017-01-10T05:30:00+00:00,https://www.dr.dk/nyheder/indland/kommuner-regioner-og-byggefirmaer-indfoerer-faelles-regler-mod-loenfusk-i-byggeriet,DR
Danmarks tre største partier: Sidste år var elendigt,"Venstre håber, at 2017 bliver bedre, S tvivler, og DF satser på en trekant, fortæller de i nyt radioprogram.",Politisk istid 2017 lige så vanskelig Søren Espersen håber på en trekant,"Det var et regulært annus horribilis, vi i weekenden kom ud af. Der er på en lang række områder blevet talt om, at 2016 var decideret frygteligt, og også på den indenrigspolitiske scene i Danmark var det et dårligt år. Det er landets tre største partier – Socialdemokratiet, Dansk Folkeparti og Venstre – alle enige om, fortæller de P1’s nye politiske radiomagasin Slotsholmen. - Det var et underligt år, og det var et skidt år, siger Dansk Folkepartis næstformand, Søren Espersen. - Det var gennemført rædselsfuldt, supplerer Pernille Rosenkrantz-Theil fra Socialdemokratiet. Jakob Ellemann-Jensen (V), var 2016 et godt politisk år? - Nej, ikke entydigt. De tre politikere mindes primært 2016 som et år, der var præget af stilstand på Christiansborg. Statsminister Lars Løkke Rasmussen (V) har selv brugt formuleringen ”en politisk istid” om 2016, men med dannelsen af den nye VLAK-regering skal der varmes op under den konkrete politik i det nye år, siger Venstres politiske ordfører, Jakob Ellemann-Jensen. - Det her med, at vi sidder og diskuterer proces og sliber økser og klatrer i træer, det tror jeg ikke er super gavnligt for nogen. Så jeg håber, at vi kan komme til at diskutere politik i 2017. - Vi fik en situation i efteråret, hvor det for Socialdemokratiet – og det er der ingen kritik i – var klart, at regeringen så ud til at være kørt fast, fordi vi ikke havde vores egne med. Så er det klart, at deres samarbejdsvilje var begrænset. De lænede sig tilbage i bussen, for selvfølgelig var der nogle ting, de kunne være med på, men det var for risikabelt for dem på det tidspunkt. Og sådan er det jo, siger Jakob Ellemann-Jensen. Mens regeringskonstellationen altså er gået fra en smal Venstre-regering til en lidt større af slagsen med deltagelse af Liberal Alliance og Det Konservative Folkeparti, er den parlamentariske situation i Folketinget den samme. Det betyder, at regeringen kan se frem til nogle lige så svære forhandlinger om blandt andet højere pensionsalder og topskattelettelser som i efteråret, hvor statsministeren måtte droppe sin stort anlagte 2025-plan. Socialdemokratiets Pernille Rosenkrantz-Theil tvivler på, at 2017 bliver meget bedre end 2016 på den front. - Hvis regeringen vil have gennemført højere pensionsalder og topskattelettelser, så er det sådan set ligegyldigt, hvad den parlamentariske situation er. Så er vi ikke interesserede i at medvirke. - Og som jeg hører det på Dansk Folkeparti, så får regeringen lige så store vanskeligheder i 2017 med at gennemføre sådan nogle reformer, som de havde i 2016, siger Pernille Rosenkrantz-Theil. DF-næstformand Søren Espersen siger – ligesom Socialdemokratiet - på forhånd klart ”nej” til hverken at sænke topskatten eller hæve pensionsalderen i det nye år. Men Dansk Folkeparti mener ikke desto mindre, at det er afgørende, at de tre store partier kan finde sammen i nogle politiske aftaler i 2017, hvis der skal laves langtidsholdbar politik i år. - Hvis ikke vi tre partier kan blive enige om de kæmpe store investeringer i fremtiden, så falder det jo bare efter næste valg. Det gider vi ikke, siger Søren Espersen. - Jeg vil gerne være med i forhold til begge to. Måske nærmest en trekant? Den behøver ikke være særlig fræk. Men en trekant er det, jeg håber på, når vi taler om de store ting, som har langtrækkende virkninger: Boligområdet, skatteområdet og så videre. - Der er det meget væsentligt, at de tre store partier – S, DF og V – er sammen om det. Så må der gerne være andre med. Men hvis det hele skal lægges op på, at nu skal det være reform, og alting skal være forkromet og kæmpe stort som 2025-planen var, så tror jeg, at det bliver meget svært, siger Søren Espersen. Første udgave af det nye politiske magasin ""Slotsholmen"" kan høres her.",Johan Blem Larsen,Politik,2017-01-05T17:00:00+00:00,https://www.dr.dk/nyheder/politik/danmarks-tre-stoerste-partier-sidste-aar-var-elendigt,DR
Mistænkt i over et år: Dansk politi har endnu ikke krævet Sanjay Shah udleveret,"Sanjay Shah, som er hovedmistænkt i svindelsag for over 12 milliarder kroner, er endnu ikke krævet udleveret fra sin bopæl i Dubai.",Sigtelser mod personer og selskaber Mellem linjerne,"I over et år har Sanjay Shah været hovedmistænkt i den omfattende sag om svindel med refusion af udbytteskat for over 12 milliarder kroner. Alligevel har dansk politi endnu ikke forsøgt at få Sanjay Shah udleveret fra sit liv i luksus i Dubai. Det fremgår af et svar fra Rigsadvokaten til Folketingets skatteudvalg. - Jeg undrer mig godt nok over, at man ikke har forsøgt at få ham udleveret endnu. Når man kører en sag i så lang tid, opstår der en risiko for, at han kan beskytte sig mod udlevering. Han kan flytte til et andet land eller på anden måde sikre sig en sikker base i Dubai, siger Peter Skaarup (DF), der er formand for Retsudvalget og afsender på spørgsmålet til justitsminister Søren Pape Poulsen (K). I svaret til Skatteudvalget skriver Rigsadvokaten, at ""der er ikke på nuværende tidspunkt fremsat udleveringsbegæringer i sagen."" Rigsadvokaten skriver desuden, at den britiske finansmand, som må formodes at være Sanjay Shah, anses for sigtet. Det er første gang, at danske myndigheder officielt bekræfter, at Shah er sigtet i svindelsagen. ""Der er iværksat et større antal forskellige efterforskningsskridt i sagen, hvorefter de personer og selskaber, som de pågældende efterforskningsskridt angår, efter retsplejelovens regler anses for sigtede,"" skriver Rigsadvokaten. Ifølge de danske udleveringsregler er en sigtelse nok til, at man kan kræve en person udleveret. - En udleveringsbegæring ville betyde, at vi også kunne begynde at arbejde af de politiske kanaler for at få ham udleveret, siger Peter Skaarup, som opfordrer justitsminister Søren Pape Poulsen til at få gang i dialogen med de Forenede Arabiske Emirater. - Det må snart være på tide at få ham afhørt, så vi kan få at vide, hvad der er fup og fakta i den her sag, siger Peter Skaarup. Det opfølgende spørgsmål til regeringen bliver, hvor meget og om nogen kontakt der har været med den britiske finansmand, lyder det fra Skaarup. - Jeg kan læse mellem linjer, at man ikke regner med at få ham udleveret og derfor ikke har forsøgt at få ham udleveret. Den strategi kan jeg kun undre mig over. Thomas Anderskov Riis, som er fungerende politiinspektør i Bagmandspolitiet, skriver i en mail til DR Nyheder, at man lige nu arbejder ""på højtryk for sammen med andre landes myndigheder at sikre den bedst mulige strafferetlige forfølgning."" - Spørgsmålet om, hvornår mistænkte personer bør kræves udleveret, indgår naturligvis også i dette samarbejde. Når der er efterforskningsmæssigt grundlag for det, vil vi og de øvrige lande gå videre med udleveringsspørgsmålet, uanset hvor de mistænkte befinder sig i verden, skriver Thomas Anderskov Riisi mailen.",Mathias Sommer,Penge,2017-01-16T14:01:00+00:00,https://www.dr.dk/nyheder/penge/mistaenkt-i-over-et-aar-dansk-politi-har-endnu-ikke-kraevet-sanjay-shah-udleveret,DR
Læger og medicinstuderende fravælger psykiatrien,Inden for det psykiatriske lægespeciale står hele 22 ud af 50 uddannelsesstillinger ubesatte. Psykiatrisk Sygehus i Aalborg tager utraditionelle metoder i brug i jagten på nye psykiatere.,Uddannelsesstilliger er ubesatte Nordjylland tænker i nye baner Udlændinge løser opgaven Tiltag virker,"Anne Sofie Hansen er ved at uddanne sig til speciallæge. Hun har truffet et usædvanligt valg, men har aldrig fortrudt. - Arbejdet med psykiatriske patienter er en stor lægefaglig udfordring, hvor man kigger på det hele menneske, så det er her min fremtid ligger, siger hun. Men det psykiatriske speciale er ikke populært blandt de medicinstuderende. Det har hun mærket på egen krop. - Man bliver spurgt, om man er rigtig læge, når man er psykiater. Jeg synes, det er helt horribelt, at man kan tænke på den måde, siger Anne Sofie Hansen. Der er langt mellem læger og medicinstuderende, der tænder på det psykiatriske speciale. En opgørelse fra regionernes tre videreuddannelsesregioner viser, at det er meget svært at finde læger, der søger uddannelse inden for det psykiatriske speciale. 22 ud af 50 uddannelsesstillinger har være umulige at besætte. - Det er et stort problem at tiltrække nok til psykiatrien. Der mangler mange læger i psykiatrierne i hele Danmark og også her hos os, siger Jan Mainz, der er vicedirektør for psykiatrien i Region Nordjylland. Anne Sofie Hansen arbejder på børn- og ungepsykiatrisk afsnit på Aalborg Universitetshospital. Ud over at tage sin speciallægeuddannelse her, så er hun også ph.d.-studerende. Det vil sige, at hun samtidig med sin uddannelse får lov til at lave et forskningsprojekt. Under hele forløbet garanterer psykiatrien i Nordjylland hendes løn. Og det er en af forklaringerne på, at hun ikke er rejst til Aarhus for at tage sin ph.d. - For mig betyder det rigtigt meget. Det er med til at give en større bredde i mit arbejdsliv som læge, og det giver mig gejst og energi på fremtiden i forhold til at kunne skabe noget nyt, siger hun. Grundlæggende er der for få medicinstuderende i Danmark, der interesserer sig for psykiatri. Så penge og forskningsprojekter gør det ikke alene. Derfor har psykiatrien i Nordjylland sat rekrutteringsbureauer til at opsøge medicinstuderende i udlandet. De bliver tilbudt en dansk speciallægeuddannelse. Resultatet er, at der lige nu er otte udlændinge, der er ved at færdiggøre deres uddannelse som psykiater i Nordjylland. En af dem er Camelia Eugenia Bujor. Hun har taget første del af sin uddannelse hjemme i Rumænien. Hun har været i Danmark i fire år og har fået intens sprogundervisning, så selv om samtalerne ikke foregår på hendes modersmål, giver arbejdet i Danmark god mening. - Det er svært, og det er altid en udfordring, synes jeg, men det kommer til at fungere, siger hun. Vicedirektør i psykiatrien i Nordjylland, Jan Mainz, mener ikke, der bliver leflet for medicinstuderende og unge læger for at give dem lyst til at vælge psykiatrien. Han fremhæver, at der bliver arbejdet hårdt på at informere om, hvilke karrieremuligheder der er, hvis man vælger at blive speciallæge i psykiatrien. - Vi kan ikke bare sætte os ned og vente på, at nogen løser problemet for os, siger han. Nogle af de nordjyske tiltag har virket. Camelia Eugenia Bujor regner i hvert tilfælde med, at fremtiden ligger i Danmark. - Ja, det håber jeg da kan lade sig gøre, siger hun. Regeringens såkaldte lægedækningsudvalg forventes i morgen at komme med sine anbefalinger til en bedre lægedækning i Danmark.",Morten Søgaard,Indland,2017-01-17T20:00:00+00:00,https://www.dr.dk/nyheder/indland/laeger-og-medicinstuderende-fravaelger-psykiatrien,DR
Stephanie Lose vil være formand for regionerne,"Formanden for Region Syddanmark, Stephanie Lose (V), går efter at afløse Bent Hansen (S) som formand for Danske Regioner.",,"Formanden for Region Syddanmark, Stephanie Lose (V), vil være formand for Danske Regioner. Posten skal besættes til efteråret, når der er valgt nye regionsråd. Den nuværende formand, socialdemokraten Bent Hansen fra Region Midtjylland, har sagt, at han ikke genopstiller til valget. Derfor er det helt givet, at der skal vælges ny formand, og den post vil Stephanie Lose gerne sætte sig på. - Hvis jeg får muligheden af vælgerne, og mit parti gerne vil have mig til at gøre det, så er det bestemt en opgave, som jeg er villig til at løse, og som jeg vil glæde mig til løse, siger Stephanie Lose. Hun er ikke i tvivl om, at regionerne - også i fremtiden - er det bedste til at drive landets sundhedsvæsen. - Regionerne er på nuværende tidspunkt det bedste bud på, hvordan sundhedsvæsenet skal drives. Kommer der andre bud, så er jeg lydhør over for det, men jeg har endnu ikke set analysen, der peger på andre alternativer. Derfor tror jeg, at opgaven ligger hos os, siger hun. Posten som formand for Danske Regioner er ganske magtfuld. For sjette år i træk blev Bent Hansen sidste år af Dagens Medicin udråbt som den mest magtfulde person indenfor sundhedssektoren - foran Sundhedsministeren.",Søren Lindbjerg,Trekantområdet,2017-01-08T07:17:00+00:00,https://www.dr.dk/nyheder/regionale/trekanten/stephanie-lose-vil-vaere-formand-regionerne,DR
OVERBLIK Sådan skal lægerne placeres i Danmark,Udvalg kommer med forslag til en bedre geografisk fordeling af lægerne. Se anbefalingerne.,Flere optages i Aalborg Videreuddannelse i områder med lægemangel Justering af femårsfristen Øget samarbejde skal sikre flere læger i yderområder Mere almen praksis til studerende Regioner kan drive klinikker Mere udbredelse af satelitpraksis Sygeplejersker på banen Honoreringen efter patienttyngde Fleksible åbne-lukkedage Nye vilkår for lægevagten Større hensyn til lokale sygehuse Mere attraktivt at arbejde i yderområder,"Her er Lægedækningsudvalgets forslag til en bedre generel geografisk fordeling af læger: * 1. Øget udbud af lægestuderende i yderområderne. Øge optagetallet ved medicinstudiet i Aalborg i forhold til de øvrige tre universiteter. Begrænsning af de studerendes mulighed for at flytte universitet efter bachelordelen for at begrænse en uhensigtsmæssig vandring fra Vestdanmark til Østdanmark. Bredere geografisk spredning af de lægestuderendes klinikophold under studiet. * 2. Ændret geografisk fordeling af uddannelsesstillingerne i den lægelige videreuddannelse. En større del af videreuddannelserne inden for den samlede ramme søges placeret decentralt i forhold til de større sygehuse i universitetsbyerne, herunder i lægedækningstruede områder. Etablering af forsøg med sammenhængende uddannelsesforløb. Overveje nye KBU-fordelingsmetoder i regi af Sundhedsstyrelsen med henblik på at understøtte bedre lægedækning. *3. Justering af femårsfristen i den lægelige videreuddannelse. Etablering af forsøg med øget fleksibilitet vedrørende femårsfristen i forbindelse med lokalt/regionalt tilrettelagte videreuddannelsesforløb. Lempeligere adgang til individuel dispensation fra femårsfristen til læger som følge af ansættelse i decentrale uddannelsesforløb. *4. Samarbejde mellem regioner, kommuner og lægernes organisationer om målrettet rekrutterings- og fastholdelsesinitiativer i yderområderne og socialt belastede områder. *5. Læger skal møde almen praksis flere gange under uddannelse og videreuddannelse. Bedre mulighed for klinikophold eller studiejob som praksisassistenter i almen praksis for medicinstuderende. Alle læger skal arbejde et halvt år i almen praksis som en del af den kliniske basisuddannelse (KBU). *6. Dimensioneringen af almen medicin øges relativt inden for den samlede dimensionering af den lægelige videreuddannelse. *7. Udvidede muligheder for, at regionerne kan drive almen medicinske klinikker. Mulighed for at etablere regionsdrevne klinikker uden forudgående udbud. Mulighed for at drive regionsklinikker i en længere tidsperiode end de nuværende fire år. *8. Mere fleksible organisationsformer i almen praksis. Større udbredelse af satellitpraksis. Øget mulighed for ansættelse af almen medicinere i almen praksis. Åbne mulighed for, at læger, der ønsker at eje flere ydernumre, kan købe direkte fra andre praktiserende læger. *9. Andre faggrupper inddrages i opgaveløsningen i almen praksis med henblik på at frigøre lægelige ressourcer til øget lægedækning. *10. Rammedelegation til kommunale sygeplejersker *11. Honoreringen differentieres efter patienttyngde for at understøtte bedre lægedækning *12. Udbredelse af faglige og organisatoriske fællesskaber i almen praksis Etablering af praksisfællesskaber og praksis i for eksempel i tilknytning til sundhedshuse og kommunale akutfunktioner. Udbredelse af klyngeorganisering, dvs. at flere lægepraksis går sammen om at få løst en række administrative opgaver i forbindelse med ansættelse af personale, it-arbejde og benchmarking og kvalitetsudvikling. * 13. Fleksible åbne- og lukkegrænser for patienttal. Hæve den tekniske åbnegrænse, så den tilnærmes eller blive identisk med den nedre lukkegrænse. Overveje at hæve den nedre lukkegrænse. * 14. Ændrede vilkår for lægevagten med henblik på at rekruttere alment praktiserende læger. * 15. Inddragelse af speciallægepraksis i videreuddannelsen af speciallæger, når det kan bidrage til at løse kapacitets- og lægedækningsudfordringer. *16. Samarbejde på tværs om ansættelse af læger på sygehusene a) koordinering og samarbejde internt i den enkelte region om lægerekruttering med henblik på større hensyntagen til sygehuse med lokale lægedækningsproblemer. b) koordinering og samarbejde på tværs af regionerne om lægerekruttering med henblik på større hensyntagen til regioner med lægedækningsudfordringer * 17. Anvendelse af de lægelige ressourcer, hvor de giver mest værdi for patienterne med henblik på at understøtte bedre lægedækning *18. Attraktive arbejdspladser i yderområder gennem mere fleksible ansættelsesformer /ritzau/",,Politik,2017-01-18T10:41:00+00:00,https://www.dr.dk/nyheder/politik/overblik-saadan-skal-laegerne-placeres-i-danmark,DR
,,,,,,,https://www.dr.dk/nyheder/tema/islandsk-statsbesog,DR
Borgmester forlader eget parti efter kupforsøg,Opdateret kl.15.06: Stevns Kommunes borgmester Mogens Haugaard Nielsen har meldt sig ud af Venstre efter ballade i partiet.,,"Opdateret med kommentar fra borgmester Mogens Haugaard Nielsen og Bjarne Nielsen, medlem af Venstre i kommunalbestyrelsen. Dramaet fortsætter i Venstre på Stevns, hvor borgmester Mogens Haugaard Nielsen har meldt sig ud af partiet og nu fortsætter som løsgænger. Det sker, efter medlemmerne af Venstre i sidste uge forlangte et nyt opstillingsmøde i forsøget på at kuppe borgmesteren som spidskandidat ved næste kommunalvalg. Mogens Haugaard Nielsen blev tilbage i august valgt som spidskandidat trods utilfredshed i byrådsgruppen, der stillede med en konkurrerende kandidat. - Det stiller os jo i en rigtig trist situation, hvor vi skal sige farvel til et medlem af Venstre, som vi værdsætter, og som har arbejdet rigtigt hårdt på Stevns, siger Helle Linder Nielsen er næstformand i Venstre på Stevns. Hele balladen hænger sammen med fredningen af Stevns Klint; en sag, der har splittet partiet og fik to medlemmer til at forlade partiet, fordi borgmesteren fastholder en frivillig fredning. Et flertal i byrådet vil have en statslig fredning af klinten, der kom på Unescos verdensarvsliste i 2014. Helle Linder Nielsen mener, det er en kamp, som har været i gang i lang tid: - Nu har medlemmerne fået lov til at tale og har krævet et nyt opstillingsmøde og så har Mogens reflekteret over det og sagt, at nu kan han ikke mere, og det skal vi også respektere, siger hun. Bjarne Nielsen, der er medlem af kommunalbestyrelsen for Venstre på Stevns, betegner borgmesterens beslutning om at forlade partiet som nødvendig: - Jeg tror, det er en nødvendig beslutning. Set i lyset af generalforsamlingens klare ønske om et nyt opstillingsmøde, så opstår der jo reelt en ny situation for borgmesteren og det vil formentlig give ham svære arbejdsvilkår i den resterende del af valgperioden. Borgmester Mogens Haugaard Nielsen håber, at han som løsgænger kan være med til at skabe mere ro i partiet: - Det har været en magtkamp, siden vi havde opstillingsmøde til denne valgperiode, og den har aldrig rigtig lagt sig. Derfor ønsker jeg at bidrage til, at vi får ro i Venstre. Nu er der en anden, der får mulighed for at være spidskandidat for partiet, og så kan det måske løse problemerne, det håber jeg, det kan, siger han.",Kim Palm,Sjælland,2017-01-30T08:48:00+00:00,https://www.dr.dk/nyheder/regionale/sjaelland/borgmester-forlader-eget-parti-efter-kupforsoeg,DR
Yousee har stadig småproblemer efter nytårsnedbrud,"TV-signalet skulle være i orden hos alle Yousee-kunder, men nogen har stadig sort skærm.",,"Nogle Yousee-kunder oplever fortsat efterveer af nedbruddet 31. december, selv om tv-signalet skulle være genetableret til alle 1,2 millioner kunder. Nogle oplever stadig sort skærm, men det er midlertidigt, forsikrer pressemedarbejder Mai-Britt Noe. - Vi er i gang med at opgradere vores systemer efter nedbruddet, og det betyder visse steder kortvarige udfald. Nogle opdateringer er vi nødt til at køre med det samme, andre kan vi skubbe til i nat, hvor de generer mindre, siger hun. Yousee er også bekendt med, at nogle kunder får den forkerte TV2-region at se. Blandt andet har nogle sønderjyder de seneste dage i stedet for TV Syd set nyheder fra TV2 Lorry, hovedstadens regionalstation. - Det er også et resultat af nedbruddet, og det arbejder vi også hårdt at få rettet op på, siger Mai-Britt Noe. Desuden er omkring 1.000 kunder i Sønderjylland berørt af, at en entreprenør har gravet et kabel over. Mai-Britt Noe kan fortsat ikke fortælle noget om årsagen til nedbruddet, der forhindrede en række tv-seere i at se dronningens nytårstale og rådhusklokkerne. - Vi melder ud, når vi er sikre på at have fundet den specifikke årsag, siger Mai-Britt Noe. /ritzau/",,Film & serier,2017-01-03T10:40:00+00:00,https://www.dr.dk/nyheder/kultur/film/yousee-har-stadig-smaaproblemer-efter-nytaarsnedbrud,DR
Aarhus skal være deleøkonomisk eksperiment,"Når mange turister skal til Kulturby 2017, bliver der brug for flere overnatningstjenester, ",,"Danskerne skal dele mere, og derfor skal Aarhus Kommune i samarbejde med Erhvervsministeriet være deleøkonomisk forsøgsby. Den plan lancerede erhvervsminister Brian Mikkelsen (C) og Aarhus-borgmester Jacob Bundsgaard (S) i dag på et pressemøde på DOKK1 i Aarhus. Jacob Bundsgaard vil blandt andet eksperimentere med overnatningstjenester, når mange turister ventes til byen, der i 2017 er europæisk kulturby. - Det handler også om mobilitet, hvor vi gerne vil slå et slag for delebiler, så vi sender hundredvis af delebiler ud på gaderne i samarbejde med virksomheden Tadaa, siger han. Erhvervsminister Brian Mikkelsen (C) har også store forventninger til Aarhus som forsøgsby. - Det er vigtigt, at vi omfavner deleøkonomien, men at vi også ser, hvor der er nogle udfordringer, siger han og fortsætter: - Deleøkonomien gør, at vi kan blive et rigere samfund, passe bedre på miljøet og at folks privatøkonomi kan blive bedre. Vi kan som samfund sikre, at forholdene er i orden, og at bureaukratiet er væk. En af de virksomheder, der skal inspirere deleøkonomiprojektet i Aarhus, er iværksættervirksomheden Mineisyours, hvor Kristian Klercke er direktør. - Vi kunne godt tænke os at redefinere det gamle ordsprog ”What’s mine, is yours” (Hvad der er mit, er dit). Lige nu vil vi gerne have aarhusianerne til at dele deres bolig, bil, cykel og campingvogn. I fremtiden kunne vi godt tænke os at omfavne en hel masse andre kategorier, siger han.",Kasper Heide Lund,Østjylland,2017-01-16T15:12:00+00:00,https://www.dr.dk/nyheder/regionale/oestjylland/aarhus-skal-vaere-deleoekonomisk-eksperiment,DR
Skoler vil gøre flygtninge til sygeplejersker og pædagoger,"Flygtninge bliver bedre integreret i Danmark, hvis de får lov til at uddanne sig, mener rektorer.",Vil skabe vækst i yderområder Trække på kompetencer,"Flygtninge, som får opholdstilladelse i Danmark, skal have mulighed for at læse til eksempelvis sygeplejerske, diplomingeniør eller pædagog. Det mener rektorerne på landets professionshøjskoler, som er gået sammen om at skabe flere hundrede uddannelsespladser til flygtninge. Målet er at etablere 200-300 uddannelsespladser på omtrent 40 uddannelsessteder over hele landet for blandt andet at skabe bedre integration og højere beskæftigelse. Uddannelse er nemlig kilden til integration, mener rektor fra UC Syddanmark. - Hvis flygtningene får en uddannelse, så er det meget lettere at få dem integreret i det danske samfund. Derudover har vi ofte store udfordringer med at få fyldt pladserne op på skolerne, så hvorfor ikke netop tilbyde de tomme pladser til de mange flygtninge, spørger rektor Camilla Wang. Rektoren tror også, at det vil skabe liv og vækst i yderområderne - og på sigt kvalificeret arbejdskraft. - Vi har udfordringer ved at trække arbejdskraft til de yderste dele af Danmark, og det kan det her være med til at afhjælpe. Derudover handler det om trække på flygtningenes kompetencer, mener formanden for Danske Professionshøjskoler, Harald Mikkelsen. - Når nu der kommer så mange mennesker til landet, så synes jeg, det ville være en god idé at trække på deres kompetencer ved at få dem uddannet, så de på sigt kan få et arbejde, siger han. Hensigten er at finansiere uddannelsespladserne gennem en pulje af stipendier eller gennem den sædvanlige finansiering af uddannelse. Flygtningene kan hos Styrelsen for Videregående Uddannelse få vurderet, hvorvidt deres uddannelse fra hjemlandet er kvalificeret i Danmark, eksempelvis uddannelser omfattet af autorisation som sygeplejerske herhjemme. Således kan professionshøjskolerne tilpasse udbuddet af uddannelser. /ritzau/",,Indland,2015-09-14T17:05:00+00:00,https://www.dr.dk/nyheder/indland/skoler-vil-goere-flygtninge-til-sygeplejersker-og-paedagoger,DR
Hver femte flygtning rammes af stramninger,"De fleste flygtninge får konventionsstatus, så de ikke skal vente tre år på at få familien til landet.",,"Kun omkring 20 procent af de flygtninge, der lige nu kommer hertil, skal vente tre år på familiesammenføring, skriver Politiken. De resterende 80 procent får konventionsstatus, og dermed ventes de at kunne få familien hertil hurtigere. I februar blev flygtningekategorierne ændret, og siden er 3.831 asylsager afgjort. Kun 809 er endt i den kategori, som stramningerne rammer. Venstres integrationsordfører, Marcus Knuth, siger, at regeringen er forpligtet af konventionerne og ikke bevidst går efter, at flertallet går fri af stramningerne. Venstre var ellers kritiske over for den tidligere SR-regering, da den for et år siden lavede den første ændring, fordi stramningen ikke ville omfatte flygtninge med konventionsstatus. Det kan for eksempel være syriske mænd, som kan pege på en individuel trussel i form af en indkaldelse til værnepligt. Den gruppe har bedre rettigheder end flygtninge, som blot kan henvise til den generelle trussel fra en borgerkrig. I Dansk Flygtningehjælp mener asylchef Eva Singer, at mindretallet, der rammes, er alt rigeligt. Hun vurderer, at især kvinder rammes, fordi de ikke kan henvise til faren ved værnepligt. /ritzau/",,Politik,2015-12-09T05:19:00+00:00,https://www.dr.dk/nyheder/politik/hver-femte-flygtning-rammes-af-stramninger,DR
35.000 syrere ankommet til den tyrkiske grænse på 48 timer,Og den lokale guvernør forventer op mod 70.000 flere flygtende syrere.,,"35.000 flygtende syrere er ankommet til grænsen mod Tyrkiet i løbet af de seneste to døgn - og mange flere er på vej. Det siger guvernøren i den tyrkiske grænseby Kilis til Reuters. Dermed er antallet fordoblet inden for de seneste 24 timer. Guvernøren fortalte reportere ved grænseovergangen, at han forventer yderligere 70.000 syrere - hvis de russiske luftangreb og den syriske hærs fremtog fortsætter. Tyrkiet har afvist at åbne netop denne grænseovergang siden foråret. I stedet leverer de mad, tæpper og husly til de mange, der er strandet på den syriske side af grænsen. Men Tyrkiets udenrigsminister forsikrer, at grænserne i princippet er åbne for de mange, der flygter fra de seneste dages bombardementer i Aleppo. - Vi har allerede modtaget 5.000 af dem. Yderligere 50-55.000 er på vej, og vi kan ikke efterlade dem der alene, mens de russiske luftangreb varer ved (...). De angriber skoler, hospitaler og civile, soger Mevlut Cavusoglu til Reuters. I aftes var op mod 20.000 syrere samlet ved den tyrkiske grænse, oplyste FN. Mange af dem er på flugt fra landet største by, Aleppo, som i øjeblikket bliver bombarderet af det syriske Assad-styre med støtte fra Ruslands kampfly. Mange har kurs mod nabolandet Tyrkiet. Derfor er der opstået en prop ved grænsen mellem det nordlige Syrien og Tyrkiet. De voldsomme bombardementer og masseflugten finder sted, mens der er FN-styrede fredsforhandlinger mellem de største aktører.",Mette Stender Pedersen,Udland,2016-02-06T12:38:00+00:00,https://www.dr.dk/nyheder/udland/35000-syrere-ankommet-til-den-tyrkiske-graense-paa-48-timer,DR
Garvet kirurg på Riget siger op på grund af Sundhedsplatformen,"IT-systemet er så stor en tidsrøver, at der mangler tid til patienterne, lyder kritikken fra Ulf Helgstrand, som derfor har sagt op.",,"Udfordringerne med Region Hovedstadens IT-system, Sundhedsplatformen, er så store, at den garvede karkirurg på Rigshospitalet, Ulf Helgstrand, nu har sagt op. Det skriver Dagens Medicin. Han er ansvarlig overlæge for komplicerede aortakirurgi. Ulf Helstrand er 66 år, og opsigelsen kommer længe før, at han havde planlagt at skulle gå på pension. Men det er svært at passe sit job ordentligt med sundhedsplatformen, mener Ulf Helgstrand. - Sundhedsplatformen er en tidsrøver. Jeg føler ikke, at jeg længere er i stand til at give den vejledning og behandling, som jeg mener, at patienterne har krav på. Den store it-platform, som er indkøbt til hospitalerne i hovedstadsområdet og på Sjælland, har tidligere mødt massiv kritik fra sygeplejersker og læger. Kritikken er blandt andet gået på IT-problemer og udfordringer med at få hverdagen til at hænge sammen. Ifølge Ulf Helgstrand er det store problem med sundhedsplatformen, at lægerne nu har ansvaret for at skrive journalerne. Tidligere kunne lægerne diktere en journal i løbet af en konsultation og overlade det til sekretæren at bruge sit veltrænede ti-fingersystem til hurtigt og sikkert at nedfælde lægens udtalelser. Men nu skal lægerne selv taste det hele ind, skriver Dagens Medicin. Og ifølge Ulf Helgstrand betyder det nye system, at han kun bruger en femtedel af sin tid på patienterne. - Jeg sidder stort set med ryggen til patienterne under hele konsultationen, fordi jeg skal kigge ned i computeren, siger Ulf Helgstrand. Efter planen skal Sundhedsplatformen tages i brug på samtlige hospitaler i de to sjællandske regioner i løbet af det næste års tid. Det har ikke været muligt at få et interview med Region Hovedstaden, men i en mail til DR skriver de at ""Sundhedsplatformen er en meget stor omlægning og kulturforandring på hospitalerne. Vi er midt i implementeringen, og det er hårdt for mange medarbejdere. Systemet bliver forbedret dag for dag. Nogle steder fungerer det nu godt. Andre steder udfordrer det os stadig"" lyder det. Ydermere skriver Region Hovedstaden at ""en af de nye arbejdsgange i Sundhedsplatformen er, at lægerne selv skal indtaste journaloplysninger. Det er der nogle læger, som er utilfredse med, men der er gode grunde til, at Region Hovedstaden har valgt en løsning, hvor lægerne selv skal udfylde journalen: Vi får tidstro og helt præcise data i patientjournalerne, fordi data ikke først skal dikteres og renskrives af en sekretær med risiko for misforståelser. Det vil vi undgå for at forbedre patientsikkerheden. Regionen har ikke set en stigning i personaleomsætning eller i sygefraværet på Herlev og Gentofte Hospital, efter de tog Sundhedsplatformen i brug."" OPDATERING: Artiklen er blevet opdateret med et skriftligt svar fra Region Hovedstaden.",Line Gudnitz Rønø Baun,København,2017-02-17T09:37:00+00:00,https://www.dr.dk/nyheder/regionale/hovedstadsomraadet/garvet-kirurg-paa-riget-siger-op-paa-grund-af,DR
Større risiko for Alzheimer med natarbejde,"Natarbejde kan skade hjernen. Det giver øget risiko for Alzheimers og demens, viser nyt dansk studie.",,"Sygeplejersker med aften- og nattevagter dør ofte af hjerte-kar-sygdomme og diabetes, men også Alzheimers sygdom og demens. Det viser et nyt dansk videnskabeligt studie, hvori 18.015 sygeplejerskers livsforløb blev undersøgt. Heraf døde 270 af de nævnte sygdomme, skriver Ugebrevet A4. - Vi har fundet en relativt stærk risiko. Vi forventer, at de her resultater kan overføres til andre erhverv, siger en af forskerne bag undersøgelsen, professor Zorana Jovanovic Andersen fra Center for Epidemiologi og Screening på Københavns Universitet. - Natarbejde påvirker ikke bare sygeplejersker, men alle der arbejder om natten, understreger hun. Studiet er det første til at vise, at natarbejde kan medføre skader af hjernen i form af Alzheimers sygdom og demens. Forskernes bedste bud er, at natarbejde øger antallet af dødsfald med 26 procent. Den statistiske usikkerhed gør dog, at tallet reelt kan ligge mellem 5 og 51 procent. Lidt overraskende er risikoen lidt højere ved aftenarbejde: 29 procent. Helt entydig er forskningen nu ikke. For selv om personer med natarbejde har flere problemer med helbredet, så er der stadig uenighed om, hvad årsagen egentlig er. Men noget skal gøres, mener Dorte Steenberg, der er næstformand i Dansk Sygeplejeråd, DSR. /ritzau/",,Indland,2017-04-20T04:24:00+00:00,https://www.dr.dk/nyheder/indland/stoerre-risiko-alzheimer-med-natarbejde,DR
Regionsklinikker er stridspunkt i aftale om lægemangel,"Regeringen er i sidste fase af forhandlingerne om, hvordan alle borgere sikres lige lægeadgang.",Flere partier er kritiske,"Er regionsdrevne lægeklinikker løsningen på, hvordan alle danskere får let adgang til læger? Det spørgsmål bliver muligvis besvaret, hvis det i dag lykkedes for regeringen og de øvrige partier at blive enige om en aftale om lægedækning i yderområderne. Partierne har forhandlet ud fra anbefalinger fra Lægedækningsudvalget, som blev fremlagt i januar. I alt fremlagde udvalget 18 forslag til at løse lægemangel og sørge for en bedre geografisk fordeling af lægerne. Et af forslagene handler om muligheden for at lade regionerne drive lægeklinikker i mere end fire år. Regionerne kan ifølge Ritzau få friere rammer til at drive de regionale lægeklinikker, hvis sundhedsloven ændres. Men forslaget får kritik fra flere sider. I et åbent brev fra Praktiserende Lægers Organisation (PLO) til Folketingets sundheds- og ældreudvalg kaldes forslaget om regionsdrevne lægeklinikker for en dårlig løsning. - Grundlæggende får vi jo ikke flere praktiserende læger ved, at flere læger lader sig ansætte i en regions- eller udbudsklinik. I stedet trækker vi læger væk fra de almindelige lægeklinikker, siger Christian Freitag, som er formand for PLO, til Ritzau. PLO er derfor ikke interesseret i en lovændring, men efterlyser i stedet, at der blandt andet uddannes flere speciallæger i almen medicin, skriver Ritzau. Både Liberal Alliance og De Konservative ønsker – ligesom PLO – at undgå regionsklinikker. Liberal Alliance lægger ifølge Ritzau vægt på en undersøgelse, som viser, at under én procent af de kommende læger ønsker at arbejde i en regionsklinik. Partiet ser hellere flere private initiativer end flere offentligt ansatte. De Konservative vil værne om de praktiserende læger, da partiet mener, at man med regionale lægeklinikker med mange forskellige læger giver afkald på det nære kendskab og den tillid, der opstår mellem borger og privatpraktiserende læge. Derudover lægger partiet vægt på, at regionsklinikkerne får mulighed for at ansætte nogle læger på løn- og ansættelsesvilkår, som privatpraktiserende læger ikke kan konkurrere med, skriver Ritzau. /DR Nyheder/",,Politik,2017-02-09T07:51:00+00:00,https://www.dr.dk/nyheder/politik/regionsklinikker-er-stridspunkt-i-aftale-om-laegemangel,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3141153,DR
Minister erkender: Vi er for længe om sagerne,"Erhvervs- og vækstminister Troels Lund Poulsen (V) sender nu flere folk i marken for at rydde op i de voksende sagsbunker, som er fulgt i kølvandet på udflytningen af statslige arbejdspladser. ",,"Det går for langsomt med at behandle sagerne hos blandt andre Natur- og Miljøklagenævnet. På et pressemøde tidligere i dag erkendte erhvervs- og vækstminister Troels Lund Poulsen (V), at sagsbehandlingstiderne er steget flere steder som følge af udflytningen af statslige arbejdspladser. Blandt andet altså hos Natur- og Miljøklagenævnet, som er ved at flytte til Viborg. Derfor skal der nu flere ressourcer til, siger ministeren. - Vi skal betjene borgere og virksomheder bedst muligt, selv om der i en periode naturligt kan være en mindre produktionsnedgang som følge af udflytningen, siger ministeren. - Derfor sætter vi nu ekstra ind for at få reduceret antallet af sager i Natur- og Miljøklagenævnet. Helt konkret kommer der nu tre nye initiativer: En af dem, som længe har siddet fast i en sløv sagsbehandling, er direktør for Knudshoved Færgehavn Peter Poulsen. I næsten otte år har han ventet på at få en godkendelse til at omdanne den gamle færgehavn til landets største marina, og han giver ikke meget for ministerens udmelding. - Jeg ved ikke, om det er den rigtige løsning. Jeg tvivler stærkt på, om det virker og hvornår det virker, siger Peter Poulsen.",Tonny Cramer Schnoor,Fyn,2016-10-19T15:58:00+00:00,https://www.dr.dk/nyheder/regionale/fyn/minister-erkender-vi-er-laenge-om-sagerne,DR
Kræftpatienter: Hospitalerne respekterer ikke vores privatliv,"I en undersøgelse fra Kræftens Bekæmpelse svarer hver fjerde kræftpatient, at deres grænse for privatliv overskrides på landets sygehuse.",,"En undersøgelse blandt 744 kræftpatienter viser, at hver fjerde af dem har oplevet, at deres grænse for blufærdighed eller privatliv er blevet overtrådt, mens de har været indlagt. Det oplyser Kræftens Bekæmpelse, der står bag undersøgelsen, som er foretaget blandt interesseorganisationens digitale brugerpanel. I undersøgelsen nævner patienterne blandt andet, at områder som diskretion og menneskelige hensyn bliver glemt i behandlingsforløbene på sygehusene. - Da jeg var indlagt, fik en kvinde på stuen besked om, at hendes sygdom havde spredt sig. Vi lå tre på stuen. Gardinet var trukket for, men det tager jo ikke lyden, siger Charlotte Germann Odgaard, der for fire år siden fik konstateret brystkræft, i Kræftens Bekæmpelses undersøgelse. - Jeg blev enormt ked af det på hendes vegne. Og samtidig var jeg selv nydiagnosticeret, så jeg blev også meget bange, fortsætter hun. Ifølge de 744 besvarelser opstår problemet særligt i venteområder og på stuer med flere senge. Hver femte af kræftpatienterne i undersøgelsen oplyser, at de har haft samtaler med læger og sygeplejersker, som de mener, burde have fundet sted i et privat rum. Hver fjerde kræftpatient i panelet har overhørt samtaler, som de mener, burde have fundet sted, uden at andre kunne høre det. I en række anbefalinger fra patienterne til sundhedspersonalet lyder det derfor blandt andet, at alvorligt svækkede patienter bør have enestue. /ritzau/",,Indland,2017-02-12T08:02:00+00:00,https://www.dr.dk/nyheder/indland/kraeftpatienter-hospitalerne-respekterer-ikke-vores-privatliv,DR
Topjurists anbefaling kan ændre det europæiske asylsystem ,"EU-Domstolens rådgiver mener, at forfulgte syrere skal kunne få visum for at komme til EU og søge asyl.",,"EU-Domstolens generaladvokat anbefaler at give medhold til et syrisk par, der sidste år henvendte sig på Belgiens ambassade i Libanon og søgte visum alene med det formål at rejse til Belgien og søge asyl der. Hvis domstolen følger den italienske generaladvokat Paolo Mengozzis anbefaling må det formodes at kunne få store konsekvenser for det europæiske asylsystem. Generaladvokatens anbefaling er ikke bindende for domstolen, men domstolens afgørelser falder ofte på linje med anbefalingen. Sagen, der er indbragt til EU-Domstolen af en belgisk appeldomstol, ventes at falde i løbet af kort tid, da sagen behandles under en særlig hasteprocedure. Migrationsekspert Yves Pascouau fra tænketanken European Policy Centre betegner anbefalingen fra EU-Domstolen i en belgisk asylsag som potentielt ""en gigantisk gamechanger"". - Situationen i Belgien er jo ikke isoleret. I første omgang har det betydning for de mange familier, der allerede har fået afvist deres visumansøgning. - Men man kan også forestille sig, at mange konsulater i Libanon og andre steder vil blive opsøgt af andre familier, der vil søge visum, siger han. /ritzau/",,Udland,2017-02-07T10:00:00+00:00,https://www.dr.dk/nyheder/udland/topjurists-anbefaling-kan-aendre-det-europaeiske-asylsystem,DR
Nato kræver vold i Ukraine stoppet ,"Rusland bør gøre sin indflydelse gældende i Ukraine, mener Natos generalsekretær efter brud på våbenhvile.",Meget bekymrende udvikling Ukraine afviser anklager,"Natos generalsekretær, Jens Stoltenberg, opfordrer Rusland til at bruge dets ""betydelige indflydelse"" på oprørere i det østlige Ukraine. Ifølge Stoltenberg for at få oprørerne til at indstille ""den alvorligste stigning i krænkelser af en skrøbelig våbenhvile i lang tid"". Våbenhvilen er blevet brudt over 5600 gange i de seneste dage, oplyser Natos leder. Det har medført, at over 20.000 mennesker står uden elektricitet i frostkulde. Ukraines forsvarsminister, Stepan Poltorak, siger, at et transportfly fra Ukraines militær blev beskudt med et skydevåben fra en russisk-kontrolleret gasplatform i Sortehavet. - Skuddet beskadigede flyet, men besætningen kom ikke noget til. Flyet landede sikkert, skriver forsvarsministeren på Facebook. Rusland siger onsdag, at den nye opblussen i stridighederne viser, at der er behov for en hurtig genoptagelse af dialogen mellem Rusland og USA. Rusland anklagede tirsdag ukrainske styrker for at have indledt et angreb på prorussiske oprørere i det østlige Ukraine. - Det gør det svært for den såkaldte Minsk-aftale, sagde Kreml-talsmand Dmitrij Peskov, som kalder udviklingen ""meget bekymrende"". - Det er beklageligt, at folk på begge sider er dræbt som et resultat af disse angreb, sagde han. Ukraines udenrigsminister, Pavlo Klimkin, afviste tirsdag over for Ritzau blankt alle anklager om, at Ukraine skulle stå bag angreb på prorussiske styrker i det østlige Ukraine. - Ja, 100 procent. Jeg har talt med militæret og de folk, der er på jorden, sagde han. Ukraines hær oplyste mandag, at syv ukrainske soldater er dræbt under kampene. Det er det værste sammenstød i det østlige Ukraine siden midten af december. Minsk-aftalen indeholder punkter om en våbenhvile, tilbagetrækning af svære våben fra fronten og etablering af frie valg. Den er indgået mellem Rusland, Ukraine, Frankrig og Tyskland. /ritzau/Reuters",,Udland,2017-02-01T16:19:00+00:00,https://www.dr.dk/nyheder/udland/nato-kraever-vold-i-ukraine-stoppet,DR
Dødsraten på Middelhavet er tredoblet i forhold til sidste år,Middelhavet kræver markant flere dødsofre i år målt i procent. Snart er årets dødstal på niveau med hele 2015.,Libyen-rute er attraktiv,"Mindst 3740 mennesker er omkommet eller meldt forsvundet i Middelhavets bølger i år. Dermed rammer dødstallet snart antallet af ofre for hele sidste år. I 2015 mistede 3771 mennesker livet på den farefulde rejse. Frygten er, at havet vil kræve endnu flere liv, når vinteren for alvor sætter ind. Det viser tal fra flere organisationer. Noget af det mest opsigtsvækkende er, at tallet matcher sidste år, selv om antallet af migranter og flygtninge, der tager turen, er faldet. Det påpeger William Spindler, talsmand for FN's Flygtningehøjkommissariat, UNHCR. - Det her er med længder det værste, vi nogensinde har set i Middelhavet. Du kan sige, at dødsraten er tredoblet, siger han til Reuters. Han henviser til, at tre gange så mange mennesker dristede sig ud på den farlige rejse i 2015 i forhold til i år. I løbet af sidste år forsøgte cirka en million mennesker at nå Europas kyster. I år er tallet indtil videre 327.800. En aftale mellem EU og Tyrkiet i marts om ruten til Grækenland har ifølge UNHCR gjort vandruten fra Libyen til Italien til hovedåren for trafikken med flygtninge og migranter. Menneskesmuglere sender tusindvis af mennesker ud fra den libyske kyst i oppustelige både proppet til randen. Så sent som mandag blev 2200 mennesker reddet i land i 21 forskellige hjælpeaktioner. 16 lig blev bjærget, oplyser den italienske kystvagt. - Smugling er blevet en stor forretning. Det finder sted på nærmest industriel skala, siger Spindler og fortsætter: - Så nu sender de (menneskesmuglerne, red.) flere både ud på samme tid, og det besværliggør redningen, fordi flere tusinde mennesker skal reddes fordelt på flere hundrede både. Han peger samtidig på, at bådene ikke er sødygtige. Det gør rejsen endnu mere farlig. /ritzau/Reuters",,Udland,2016-10-25T18:31:00+00:00,https://www.dr.dk/nyheder/udland/doedsraten-paa-middelhavet-er-tredoblet-i-forhold-til-sidste-aar,DR
,,,,,,,https://www.dr.dk/nyheder/tema/ry-sagen,DR
Test dig selv: Er du lige så klog som Jens Ringberg?,I dag sender vi fra spørgetimen med Lars Løkke. Men hvor meget ved du egentlig om den spørgetime?,,Følg Folketingets spørgetime her på dr.dk og på DR2 fra kl.12:45.,Peter Zacher-Gremaud,Politik,2017-02-28T08:30:00+00:00,https://www.dr.dk/nyheder/politik/test-dig-selv-er-du-lige-saa-klog-som-jens-ringberg,DR
Advokater: Mere fair at løse skilsmisser i retten,"Det kan give en styrket retsfølelse, hvis man fra politisk hold enes om at samle skilsmissesager hos domstole.",,"Når børne- og socialminister Mai Mercado (K) i de kommende uger forventes at komme med forslag om et enklere skilsmissesystem, kan domstolene få en større rolle. Blandt andet Socialdemokratiet er fortaler for at lægge mere ind under domstolene i de skilsmissesager, hvor konflikten går i hårdknude. Dermed er der medvind til en domstolsmodel, og et sådan enstrenget system har foreningen Danske Familieadvokater efterlyst længe. Foreningen mener, at domstolene kan give en styrket retsfølelse, end hvis skilsmissen håndteres i en forvaltning. - Der er en grund til, at vi som samfund har bygget os op omkring domstolene, siger formand Anne Broksø og nævner de fordele, der er ved at lade domstolene håndtere skilsmissekonflikterne. De tæller blandt andet, at de involverede skal tale sandt ved domstole, og at parterne på forhånd ved, hvilke påstande den anden nedlægger. Samtidig er begge parter i retten sikret en upartisk dommer. - I en forvaltningsmodel kan man møde hvem som helst ved siden af dig. Det kan være nogle, der ikke nødvendigvis er særligt rare at møde. I en retssal er der regler for, hvem du kan møde, siger Anne Broksø. Som reglerne er i dag, begynder alle skilsmisser i Statsforvaltningen, hvorefter sagerne tages videre til domstolene, hvis ikke de kan løses. /ritzau/",,Politik,2017-02-22T08:12:00+00:00,https://www.dr.dk/nyheder/politik/advokater-mere-fair-loese-skilsmisser-i-retten,DR
Ny måling: Lars Løkkes parti ligger omkring spærregrænsen,"Med 1,9 procent ligger Lars Løkke Rasmussens parti Moderaterne lunt lige under spærregrænsen. Selv tror han på, at partiet kommer i Folketinget. ","Vil være tungen på vægtskålen Socialdemokratiet står bedre end ved valget i 2019 V går frem, K tilbage","Der er løbet meget vand gennem åen, siden den tidligere statsminister Lars Løkke Rasmussen i januar 2021 meldte sig ud af Venstre. Herefter fulgte en sommer, hvor Lars Løkke offentliggjorde, at han ville starte et parti med navnet Moderaterne. Partiet blev officielt opstillingsberettiget mandag under partibogstavet M, og nu er partiets første vælgermålinger kommet. I en undersøgelse foretaget af Epinon for DR Nyheder og Altinget står partiet til 1,9 procent af stemmerne, hvilket er lige under spærregrænsen. Undersøgelsen hviler dog på en statistisk usikkerhed på 0,7 procentpoint. På trods af målingen ser Moderaternes hovedperson selv på resultatet med positive briller. - Jeg tænker, hvis det var et valgresultat, var det ikke godt nok. Men i betragtning af at partiet slet ikke findes og ikke er stiftet endnu, så synes jeg sådan set, det er okay. Og det, der tæller, er jo, hvad der sker til folketingsvalget, siger han. Lars Løkke Rasmussen fortæller, at partiet med de klare tråde til det fiktive parti 'De Moderate' i TV-serien Borgen først bliver officielt stiftet den 5. juni til partiets første årsmøde, og han er sikker på, at når der kommer kandidater på banen, så skal Moderaterne nok få et flot valgresultat. Lars Løkke Rasmussen har tidligere luftet tanken om en SV-regering, hvor partierne skulle samarbejde hen over midten af dansk politik. Og det er netop i midten, at Moderaterne skal føre sin politik, siger han. - Vores ambition er jo at blive tungen på vægtskålen. At komme ind med det antal mandater, der gør, at der ikke er sådan noget traditionelt blåt flertal uden os. Men der er heller ikke noget rødt flertal, siger han. Et eksempel på et emne, hvor Lars Løkke Rasmussen vil holde politikken i midten, er spørgsmålet om EU og Nato. - Dansk politik skal ikke styres af yderfløjene. Hverken af dem, der vil melde os ud af Nato på den ene side, og dem, der vil melde os ud af EU på den anden side - men af sund fornuft, siger han. I den anden ende af skalaen har vi Socialdemokratiet, der klarer sig bedre i målingen end ved valget i 2019. Socialdemokratiet gik ved sidste Epinion-måling tilbage til 24,8 procent, men står denne gang til at få 28 procent af stemmerne - med en statistisk usikkerhed på 2,1. Hvis der var valg i morgen, ville rød blok - ligesom til valget i 2019 - være størst med 51,9 procent af stemmerne. Det er dog behæftet med en statistisk usikkerhed på 0,7 procentpoint. I blå blok er der mest at juble over hos Jakob Ellemann-Jensen og Venstre, der går frem med 2,3 procentpoint og står til 15,3 procent af stemmerne. Anderledes ser det ud for Det Konservative Folkeparti, der går tilbage i målingerne. Ved sidste måling lå partiet til at få 16,3 procent af stemmerne og var blå bloks største parti. De står nu til 14,3 procent. Den statistiske usikkerhed for de to partier i blå blok er 1,7 procentpoint, så det kan ikke med sikkerhed siges hvem af de to partier, der har størst tilslutning lige nu. Også Dansk Folkeparti er gået tilbage ved seneste måling, mens de to andre partier i blå blok, Nye Borgerlige og Liberal Alliances, tilbagegang ligger inden for den statistiske usikkerhed. Man kan derfor ikke med sikkerhed sige, om de er gået frem eller tilbage. Epinion har spurgt 2.024 repræsentativt udvalgte danskere på 18 år og derover. Interviewene er gennemført i perioden 8. marts – 15. marts 2022.",Jeppe Ørregaard,Politik,2022-03-18T05:00:00+00:00,https://www.dr.dk/nyheder/politik/ny-maaling-lars-loekke-taet-paa-komme-i-folketinget,DR
Føringen er sat over styr i ny måling: Blå blok har indhentet rød blok,Styrkeforholdet med de to blokke er stort set helt lige. Nye partier kan ende som tungen på vægtskålen.,Venstre og Socialdemokratiet går tilbage Glæde hos De Konservative,"Mens vi fremover søndag efter søndag kan sidde foran skærmen for at se dramatiske episoder af tv-serien 'Borgen', så tegner der sig konturer til et virkelighedens drama forud for næste folketingsvalg. For rød blok har ikke længere et stort forspring i Epinions meningsmålinger, der er lavet for DR og Altinget. Tværtimod. Hvis der var valg i dag, ville rød blok få 49,5 procent af stemmerne, mens blå blok ville få 48,3 procent. De tal ligger inden for den statistiske usikkerhed, så i princippet kan forspringet være helt væk. Omregner man styrkeforholdet til mandater i Folketinget, vil rød blok få 88 mandater, mens blå blok vil få 87 mandater. Her er de nordatlantiske mandater fraregnet. Målingen indeholder en joker, som kan vise sig at få afgørende indflydelse, når krydset skal sættes ved et kommende valg. Hele 2,2 procent af vælgerne svarer, at de vil sætte deres kryds på ét af de partier, der endnu ikke er opstillingsberettigede. Det gælder eksempelvis Lars Løkkes Moderaterne, der godt nok har indsamlet det krævede antal underskrifter, men endnu ikke formelt har gjort partiet opstillingsberettiget. Men ender Løkkes parti med at komme over spærregrænsen, kan det altså have udsigt til at blive den berømte tunge på vægtskålen. Sammenholdt med oktober er det særligt Venstre og Socialdemokratiet, der er gået signifikant tilbage. Venstre har tabt 1,5 procentpoint, mens Socialdemokratiet har tabt 1,9 procentpoint siden den måling. Omvendt er de store vindere De Konservative og Nye Borgerlige, der er gået henholdsvis 1,6 og 1,2 procentpoint frem. I Venstre efterlyser politisk ordfører Sophie Løhde mere tid til at vende målingerne. - Vi er i fuld gang med genopbygningsarbejdet, og vi ved godt, at det tager noget tid, før det for alvor viser sig i gode og stabile målinger. Men vi klør på og er fokuserede på at fremlægge politik, som skaber et bedre Danmark, skriver hun til DR Nyheder. Også regeringspartiet Socialdemokratiet vil hellere kigge fremad end at tale direkte om den aktuelle temperaturmåling blandt vælgerne. Det siger den nyudklækkede politiske ordfører, Christian Rabjerg Madsen. - Det, vi har fokus på, er at blive ved med at lave aftaler, som bringer Danmark fremad. Jeg er optimistisk, hvad angår dansk politik de næste par år. Vi har brug for at gøre Danmark stærkere. Hos det parti, der har udsigt til at blive blå bloks største, er der glæde over målingen. Konservative står i den nye måling til 16,8 procent af stemmerne. - Jeg tror, danskerne ved, hvad de får med Det Konservative Folkeparti og med Søren Pape i spidsen. Vi er villige til at indgå kompromiserne, når det kræves, siger Mette Abildgaard, der er De Konservatives politiske ordfører. - Vi er klar til at gå efter at få så meget indflydelse som overhovedet muligt. Hvem der skal stå i spidsen, det må vi se på hen ad vejen, siger hun videre og afviser endnu engang, at partiets leder, Søren Pape Poulsen, skulle være statsministerkandidat. Ét af de partier, der har været mest i vælten de seneste par måneder, er Dansk Folkeparti, der som bekendt har skiftet formand. Her står partiet i den nyeste måling til 6,3 procent af stemmerne. Det er ikke statistisk signifikant højere end ved de seneste målinger. Venstre og De Konservative skiftes i målingerne til at være blå bloks største parti. Se grafen herunder.",Nicolas S. Nielsen,Politik,2022-02-20T05:55:00+00:00,https://www.dr.dk/nyheder/politik/foeringen-er-sat-over-styr-i-ny-maaling-blaa-blok-har-indhentet-roed-blok,DR
DF: Kandidater med flest personlige stemmer skal have pladsen i Folketinget,Lovforslaget skal sikre de populæreste politikere et mandat. ,,"Regeringen støtter Dansk Folkepartis lovforslag om at ændre reglerne, så folketingskandidater, der får flest personlige stemmer, får en plads i folketinget. I dag kan en folketingskandidat blive overhalet af partifæller, selvom de opnår flere personlige stemmer end partifællerne ved et folketingsvalg, skriver Jyllands-Posten. Men det vil Dansk Folkeparti ændre på med et lovforslag, som regeringen har tilsluttet sig. Forslaget vil blive behandlet på torsdag. Økonomi- og indenrigsminister Simon Emil Ammitzbøll (LA) er positivt stemt overfor lovforslaget. - Jeg tror, at mange vælgere har en fornemmelse af, at den der får flest stemmer, også er den, der bliver valgt, siger han til Jyllands-Posten. Der sidder seks politikere i det nuværende folketing, som fik tildelt et mandat, på trods af at én eller flere af deres partifæller i samme storkreds fik flere personlige stemmer end dem. Blandt dem er SF's Holger K. Nielsen og Socialdemokratiets Mette Gjerskov. Det kan virke uretfærdigt, at nogle kandidater kan blive overhalet indenom, mener Susanne Eilersen, der er kommunalordfører for Dansk Folkeparti. - Nye eller unge, der stiller op, skal have en fair chance, siger hun til Jyllands-Posten. Hvis en folketingskandidat har fået tildelt mange af de stemmer, der er sat ud for partiet, kan vedkommende overhale og tage et mandat fra en partifælle, som har fået flere personlige stemmer. Tidligere fremgik det i artiklen, at Kaare Dybvad er en af de seks politikere, der er kommet i Folketinget uden at have flest personlige stemmer. Dette er ikke korrekt og er efterfølgende blevet rettet. /ritzau/",,Politik,2017-03-29T03:48:00+00:00,https://www.dr.dk/nyheder/politik/df-kandidater-med-flest-personlige-stemmer-skal-have-pladsen-i-folketinget,DR
Familiesammenføring: Sagsbehandlingstiden er tredoblet,Flygtninge må lige nu vente mere end et år på at blive genforenet med deres familie. ,,"Flygtninge i Danmark må vente i over et år på at få at vide, om de kan blive forenet med resten af familien. Sagsbehandlingstiderne på ansøgninger om familiesammenføring er de seneste år steget så markant, at den gennemsnitlige sagsbehandling i dag strækker sig over 14 måneder. Det skriver Berlingske på baggrund af opgørelser fra udlændingemyndighederne. I 2014 var den gennemsnitlige sagsbehandlingstid for flygtninges familiesammenføringssager 147 dage, mens den i 2016 var steget til 342 dage. De foreløbige tal fra 2017 viser gennemsnitlige sagsbehandlingstider på 437 dage. Udlændingestyrelsen oplyser til Berlingske, at stigningen i sagsbehandlingstiden skyldes den øgede asyltilstrømning siden 2014. Det har betydet markant stigning i antallet af ansøgninger om familiesammenføring, men styrelsen forventer, at puklen af sager er på vej ned. I begyndelsen af 2016 verserede cirka 12.000 ansøgninger. Dette antal er nu nedbragt til cirka 8200 og falder måned for måned, lyder det. - Vi afgør flere sager, end vi får ind, skriver Lone Zeuner, kontorchef i Udlændingestyrelsen, til avisen. Den maksimale sagsbehandlingstid for familiesammenføring er fastsat til 10 måneder. Stigningen burde være bremset for længst, mener Carsten Henrichsen, professor i forvaltningsret ved Københavns Universitet. - Det en ganske voldsom stigning i sagsbehandlingstiderne, som kalder på et initiativ fra politisk side, altså fra ministeren, siger han til Berlingske med henvisning til den ansvarlige minister på området, udlændinge- og integrationsminister Inger Støjberg (V). / DR Nyheder /",,Politik,2017-03-24T06:27:00+00:00,https://www.dr.dk/nyheder/politik/familiesammenfoering-sagsbehandlingstiden-er-tredoblet,DR
Ny akutsygeplejerske udklækkes i dag: Nu føler jeg mig fagligt stærkere i mit arbejde,"Nye akutsygeplejersker skal sikre, at patienterne på skadestuen får den rette behandling.",,"I dag får Region Syddanmark en helt ny type sygeplejersker, nemlig akutsygeplejersker. De første 11 sygeplejersker fra regionens fælles akutmodtagelser har gennemgået en diplomuddannelse, så de kan hjælpe patienterne bedre, hvis uheldet er ude. - Akutmodtagelserne er forholdsvis nye, og folk kommer ind med alle mulige sygdomme. Man ved aldrig, hvad man bliver mødt med, siger regionrådsformand Stephanie Lose (V) om behovet for specialuddannede sygeplejersker. Derfor har man lavet den nye uddannelse, hvor akutsygeplejerskerne får specialundervisning i at behandle en række akutte skader og sygdomme. Tina Kongsted er blandt de nye akutsygeplejersker, der i dag får papir på deres kunnen. - Det er en stor dag for mig. Nu føler jeg mig fagligt stærkere i mit arbejde, og det er jo til gavn for patienterne, siger hun. Tina Kongsted arbejder på akutmodtagelsen i Kolding, og hun fremhæver især evnen til at inddrage patienterne bedre som en af de nye kompetencer. - Ingen patienter har jo fra morgenstunden planlagt at komme ind til os, så de har måske ikke selv et overblik. Vi er blevet bedre til at inddrage patienterne og høre, hvilken behandling de ønsker, og om de ønsker behandling overhovedet, siger Tina Kongsted. Udover selve behandlingsdelen er akutsygeplejerskerne også blevet opkvalificeret inden for ledelseskompetencer. - Det skal højne kvaliteten og sikre, at patienterne kommer rigtigt igennem systemet. Det er ikke nok at kunne behandle, man skal også sørge for, at patienterne får den rigtige hjælp på det rigtige tidspunkt, siger Stephanie Lose. Uddannelsen er et tværregionalt tiltag, der skal opkvalificere sygeplejersker til at kunne agere bedre i akutte situationer på landets sygehuse.",Henrik Kellberg,Syd- og Sønderjylland,2017-03-20T09:47:00+00:00,https://www.dr.dk/nyheder/regionale/syd/ny-akutsygeplejerske-udklaekkes-i-dag-nu-foeler-jeg-mig-fagligt-staerkere-i,DR
,,,,,,,https://www.dr.dk/nyheder/tema/100-aret-salget-af-de-vestindiske-oer,DR
Psykiatridirektør: Måske skal vi være hurtigere til at udøve tvang,"Udmeldingen kommer i kølvandet på et voldeligt overfald natten til søndag, hvor tre ansatte blev angrebet af en patient.",,"Personalet på psykiatriske afdelinger skal måske overveje, om de skal være hurtigere til at bæltefiksere urolige patienter. Det mener psykiatridirektør i Region Midtjylland Gert Pilgaard Christensen efter et voldeligt overfald natten til søndag, hvor tre ansatte blev angrebet af en mandlig patient. Efter overfaldet blev manden bæltefikseret, og det rejser et spørgsmål, siger psykiatridirektøren. - Her havde vi en situation, som endte i tvang. Ville vi i virkeligheden kunne have reageret og udøvet tvang på et tidligere tidspunkt og undgået, at personalet kom til skade?, siger han. Gennem flere måneder har læger, sygeplejersker og sosu-ansatte på det psykiatriske hospital i Risskov krævet flere ansatte og færre besparelser. Det samme har deres fagforeninger. Men det behøver ikke kun være et spørgsmål om antal ansatte, mener Gert Pilgaard Christensen. - Den nat, hvor denne her voldsomme episode fandt sted, var der dobbelt så meget personale som for bare få måneder siden. Alligevel gik det galt, siger han. Gennem flere år har det været et mål for psykiatrien i Danmark, at personalet skal bruge mindre tvang, men overfaldet i søndags kan vise, at man måske er blevet for tilbageholdende. - Er vi i en situation, hvor vi, fordi vi skal reducere tvangen, er kommet til et punkt, hvor vi er bange for at udøve den?",Heikki Yding,Østjylland,2017-03-01T05:20:00+00:00,https://www.dr.dk/nyheder/regionale/oestjylland/psykiatridirektoer-maaske-skal-vi-vaere-hurtigere-til-udoeve-tvang,DR
,,,,,,,https://www.dr.dk/nyheder/tema/bornene-pa-psyk,DR
OB-selskab afviser enhver tale om ulovlig erhvervsstøtte,"Aftale om Arena Fyn i Odense var lige efter bogen, siger ejeren. Kommune betalte 8,5 millioner kroner ekstra til firmaet, fordi der ikke var arrangementer nok.",Strider mod støttereglerne,"Underholdningskoncernen Odense Sport & Event bryder nu tavsheden i den såkaldte arena-sag. Der er intet at komme efter i det omstridte tillæg til aftalen om Arena Fyn, mener ejeren. - Denne aftale er lovlig. Vi er så sikre, som vi overhovedet kan blive, siger direktør Ole Bang Nielsen. Dermed er de helt uenige med både Odense Kommunes jurister og det eksterne advokat-firma Horten. Juristerne mener, det var ulovligt, at Odense Kommune i 2013 besluttede at fortsætte betalinger på 1,7 millioner kroner om året til arenaen. Kommunen havde i forvejen gratis brugsret over arenaen 146 dage om året frem til 2028. Kommunens advokatfirma siger, at aftalen ""sandsynligvis strider mod reglerne om støtte."" Ifølge Ole Bang Nielsen var der en aftale om, at kommunen også skulle bruge arenaen. Kunne de ikke det, så skulle de betale for ikke at bruge den nok: - Kommunen har forpligtet sig til at komme arrangementer i arenaen. Hvis de ikke kan leve op til det, så må de gøre det på en anden måde, og det gør de så ved at betale sig fra det, siger Ole Bang Nielsen. Imidlertid er ordet ""pligt"" ikke brugt ét sted i aftalerne om arenaen. - Jeg kunne godt ønske mig, at aftalen var formuleret på en anden måde. Der står, at aftalen ""bygger på,"" at der skal være balance mellem vores indtægter fra arrangementer og vores udgifter til at drive arenaen, siger Ole Bang Nielsen. Kommunen støttede sammen med det daværende Fyns Amt byggeriet af arenaen med 50 millioner offentlige kroner. Statsforvaltningen og advokatfirmaet Kromann Reumert er uafhængigt af hinanden i gang med at undersøge aftalerne, og hvordan de blev til.",Karsten Prinds,Fyn,2017-03-08T12:37:00+00:00,https://www.dr.dk/nyheder/regionale/fyn/ob-selskab-afviser-enhver-tale-om-ulovlig-erhvervsstoette,DR
Efter overfald: Psykiatrisk hospital gjorde ikke brug af vagter,Efter et overfald natten til søndag gør psykiatrisk hospital i Risskov for første gang brug af en ny vagtordning.,,"Siden 1. februar har psykiatrisk hospital i Risskov kunnet få vagter til de patienter, som personalet på forhånd er utrygge ved. Alligevel er det ikke sket en eneste gang og heller ikke natten til søndag, da to sygeplejersker og en sosu-assistent blev overfaldet af en patient. Ved overfaldet tog den mandlige patient kvælertag på en sosuassistent, men det lykkedes hende at vriste sig fri. Men det er ikke for at spare penge, at vagterne ikke er brugt, siger oversygeplejerske Inge Voldsgaard fra afdeling P. - Vi har i en periode ikke haft patienter, hvor vi tænkte, at det ville være en god ide, forklarer hun. Ledende overlæge Poul Erik Buchholtz fra afdeling Q på psykiatrisk hospital i Risskov peger på, at der er kommet bedre bemanding på aften- og nattevagterne de seneste uger. - Det vil sige, at vi har lidt flere faste medarbejdere inde i billedet, end vi havde i januar, siger han. Alligevel skete overfaldet søndag morgen, og forinden havde patienten været så urolig, at der var sat en ekstra ansat på nattevagt. Formand for FOA i Aarhus Inge Jensen Pedersen mener, at personalet har så travlt, at de til tider overser signaler fra patienterne. -Jeg er ganske overbevist om, at hvis man opnormerede, så havde man den fornødne tid til at være noget mere nærværende over for patienterne og kunne afvæbne mange af de episoder, der er, forklarer hun. Efter overfaldet er den unge mand nu som den første patient overvåget af en vagtmand døgnet rundt.",Heikki Yding,Østjylland,2017-02-28T08:08:00+00:00,https://www.dr.dk/nyheder/regionale/oestjylland/efter-overfald-psykiatrisk-hospital-gjorde-ikke-brug-af-vagter,DR
Regionerne bruger flere penge på administration,Regeringen vil i forårets økonomiforhandlinger med regionerne gå efter en mere veltilrettelagt administration.,,"Regionerne bruger flere penge på administration, viser en ny analyse fra Økonomi- og Indenrigsministeriet og Finansministeriet. Fra 2007 til 2016 er andelen af administrative medarbejdere i regionerne samlet set vokset fra 6,3 til 7,5 procent. - Det er bemærkelsesværdigt, at regionerne siden strukturreformen har ansat flere til at løse administrative opgaver og i dag bruger en relativt større del af deres ressourcer på administration. - Det vil jeg blandt andet sætte fokus på i forårets økonomiforhandlinger med Danske Regioner, siger økonomi- og indenrigsminister Simon Emil Ammitzbøll (LA) i en pressemeddelelse. Regeringen og regionerne indleder inden længe forhandlinger om regionernes økonomi for næste år. I slutningen af 2016 var der i alt cirka 8500 administrative medarbejdere i regionerne. Det tal var i 2007 cirka 6700. Altså 1800 flere såkaldte kolde hænder. Antallet af akademikere med administrative opgaver er fordoblet. Lønudgifterne til administrative ansatte er steget fra cirka 3,2 milliarder kroner i 2007 til 4,6 milliarder kroner i 2016. Det er bekymrende, mener finansminister Kristian Jensen (V). - Jeg ser derfor frem til at drøfte med Danske Regioner, hvordan vi får en veltilrettelagt administration, der kan sikre, at flere ressourcer går til sundhedsindsatser, siger ministeren i pressemeddelelsen. Mens antallet af administrative medarbejdere er steget med 27 procent i perioden, er antallet af læger og sygeplejersker steget med 15 procent. Antallet af social- og sundhedsmedarbejdere er faldet med cirka 30 procent. /ritzau/",,Politik,2017-03-17T10:38:00+00:00,https://www.dr.dk/nyheder/politik/regionerne-bruger-flere-penge-paa-administration,DR
Utålmodige togpassagerer steg ud og gik langs skinnerne,Standset tog og manglende information fik passagerer til at forlade kystbane-tog.,,,Thomas Prakash,Indland,2017-03-30T09:34:00+00:00,https://www.dr.dk/nyheder/indland/utaalmodige-togpassagerer-steg-ud-og-gik-langs-skinnerne,DR
Kommune blåstemplede lysreklame trods advarsel fra embedsmand,"Kommunal sagsbehandler såede tvivl om lovligheden af en stor lysreklame i Odense. Men chefen var uenig, og derfor fik det politiske udvalg ikke kendskab til medarbejderens synspunkt.",,"Flere politikere i Odense By- og kulturudvalg står nu frem med skarp kritik af forløbet omkring godkendelsen af en omstridt lysreklame på Fisketorvet. Ifølge en intern mail, som Fyens Stiftstidende er i besiddelse af, har en kommunal sagsbehandler vurderet, at reklamen er i strid med mindst fem bestemmelser i lokalplanen. Men kontorchefen i Byggeservice havde en anden juridisk vurdering af lovligheden, og derfor blev den menige medarbejders skøn ikke bragt videre til det politiske udvalg, som traf den endelige beslutning om at godkende reklamen. By- og kulturudvalgsmedlem fra Dansk Folkepartis Pernille Bendixen er rystet over sagen. - Det må ikke ske. Det virker jo til, at man har ville have os til at træffe en beslutning om, at godkende lysreklamen. Det virker meget farvet, når man vælger at sortere så relevant en oplysning fra, siger hun. Forløbet er uskønt og skaber usikkerhed, mener SF udvalgsmedlem, Brian Dybbro: - Det virker som noget alvorligt rod. Vi skal være 100 procent sikre på, både som politikere og borgere, at de sager, som bliver lagt op på vores bord i udvalget, er fuldstændig lovlige, siger han. Forvaltningens direktør, Anne Velling, afviser, at der er fejet noget ind under gulvtæppet i sagsbehandlingen af den omstridte lysreklame. - Der er ikke tale om et notat, der er tale om en mail fra en medarbejder, og det fremlægger vi ikke for vores politikere, siger hun. Hun mener, at den pågældende sagshandler - også efter hendes vurdering - tog fejl i sin konklusion om, at lysreklamen var i strid med lokalplanen. Derfor var det fagligt korrekt ikke at tage advarslen med. Formand for By- og Kulturudvalget, Jane Jegind (V), har bedt om en redegørelse for hele forløbet. Den afleverer Anne Velling tirsdag i næste uge.",jeot,Fyn,2017-03-02T13:15:00+00:00,https://www.dr.dk/nyheder/regionale/fyn/kommune-blaastemplede-lysreklame-trods-advarsel-fra-embedsmand,DR
Rigsadvokaten: Der bliver ikke rejst straffesag mod Carl Holst,"Rigsadvokaten har netop afgjort, at der ikke er grundlag for at rejse en straffesag mod den tidligere regionsrådsformand.",,"Rigsadvokaten har i dag besluttet ikke at rejse en straffesag om stillingsmisbrug og mandatsvig mod den tidligere regionsrådsformand i Region Syddanmark Carl Holst (V). Det oplyser statsadvokat Jens Røn fra Rigsadvokaten. Anklagemyndigheden har blandt andet undersøgt, om Christian Ingemann udførte kampagnearbejde for Carl Holst under folketingsvalget i 2015. Ingemann var nemlig ansat som kommunikationsansat i regionen, og sådan en må ikke bruge sin tid på i stedet at lave kampagne for en folketingskandidat. Ifølge statsadvokat Jens Røn har efterforskningen faktisk påvist, at personer ansat i regionen har udført kampagnearbejde for Carl Holst. - Men der er ikke grundlag for at rejse en straffesag mod den tidligere regionsrådsformand, siger han. Anklagemyndigheden vurderer nemlig, at det ikke vil kunne bevises under en straffesag, at disse opgaver er blevet udført på bekostning af kommunikationsmedarbejderens opgaver som ansat i Region Syddanmark. Jens Røn forklarer: - Det skyldes blandt andet, at kommunikationsmedarbejderen har haft en betydelig frihed til at tilrettelægge sin arbejdstid. Det gælder også, hvilke tidspunkter af døgnet han valgte at udføre sit arbejde for regionen på, siger statsadvokat Jens Røn. Anklagemyndigheden oplyser, at dagens afgørelse bygger på 18 måneders efterforskning. Der er blandt andet foretaget afhøringer af 31 personer og foretaget en omfattende gennemgang af sagens dokumenter. Det gælder blandt andet 8.200 mails.",Katrine Rønnow Holler,Syd- og Sønderjylland,2017-03-31T07:10:00+00:00,https://www.dr.dk/nyheder/regionale/syd/rigsadvokaten-der-bliver-ikke-rejst-straffesag-mod-carl-holst,DR
Endnu en død efter terrorangreb i London,"En kvinde er død af sine kvæstelser, efter hun faldt i Themsen under angrebet den 22. marts.",,"Terrorangrebet i London har kostet endnu et offer. En rumænsk kvinde ved navn Andreea Christea er død af sine kvæstelser, oplyser politiet ifølge BBC. Hun faldt i Themsen under angrebet. Andreea Christea var på ferie med sin kæreste og har været indlagt på hospitalet siden angrebet. Angrebet fandt sted den 22. marts, da den 52-årige Khalid Masood kørte ind i fodgængere på Westminster Bridge d det britiske parlament og dræbte tre. Efterfølgende kørte han ind i et hegn og prøvede at tiltvinge sig adgang til parlamentet. En politibetjent stoppede ham, men blev stukket ihjel. Masood blev derefter skudt og dræbt af en anden politimand. Tre civile og en politimand omkom i terrorangrebet, hvor gerningsmanden blev skudt og dræbt af politiet efter at have kørt en bil ind i en folkemængde på Westminister Bridge. Flere end 50 personer blev såret under angrebet, som britisk politi efterforsker som en terrorhandling.",Nynne Hein Møller,Udland,2017-04-07T07:26:00+00:00,https://www.dr.dk/nyheder/udland/endnu-en-doed-efter-terrorangreb-i-london,DR
SAS afviser at have brudt reglerne,"SAS anker den bøde på mere end en halv milliard kroner, som EU-Kommissionen har idømt selskabet.",,"SAS vil ikke uden videre acceptere den bøde, som luftfartsselskabet er blevet idømt af EU-Kommissionen i en gammel kartelsag. Oven på afgørelsen fra kommissionen meddeler SAS, at man har tænkt sig at anke bøden. - Vi undrer os kraftigt over EU-Kommissionens beslutning om at gentage en beslutning, som EU-Domstolen allerede har annulleret én gang, siger Marie Wohlfart, der er chefjurist i SAS. - Vi har samarbejdet med EU-Kommissionen igennem hele forløbet og har igennem 11 år bestridt påstanden om, at SAS Cargo har deltaget i et globalt kartel. - SAS tager konkurrencelovgivningen ekstremt alvorligt og accepterer ingen brud på dem, hedder det videre fra chefjuristen. SAS er idømt en bøde på 70,2 millioner euro eller 520 millioner kroner, fordi selskabet efter kommissionens mening har medvirket i et priskartel sammen med en række andre selskaber, der udbyder luftfragt. Sagen blev allerede afgjort i 2010, men blev anket til EU-Domstolen, som frifandt selskaberne på grund af procedurefejl i EU-Kommissionens behandling af sagen. Siden har EU-Kommissionen taget sagen op igen - uden at begå fejl - og er nået frem til præcis samme resultat som i første ombæring. /ritzau/",,Penge,2017-03-17T12:17:00+00:00,https://www.dr.dk/nyheder/penge/sas-afviser-have-brudt-reglerne,DR
,,,,,,,https://www.dr.dk/nyheder/tema/nordkoreansk-giftdrabssag,DR
Tysk politi efterlyser hundeejer i sag om barnemorder på flugt,"Politiet oplyser desuden, at den formodede gerningsmand kan være såret på højre hånd.",,"Politiet i Tyskland fortsætter menneskejagten på den 19-årige mand, der angiveligt skulle have dræbt en blot 9-årig dreng med adskillelige knivstik og efterfølgende pralet af drabet i en video, som blev uploadet på internettet. Senest har politiet i delstaten Nordrhein-Westfalen udsendt et billede af en hund og efterlyst dens ejere. - Det vil kunne hjælpe os videre i efterforskningen, siger talskvinde Cornelia Weigandt til Frankfurter Allgemeine. Politiet ønsker ikke at uddybe, hvorfor hunden og dens ejere er relevante for politiets efterforskning. Foruden hundens ejere vil politiet også gerne høre fra sygehuse, apoteker eller praktiserende læger, der mandag aften kan have behandlet et sår på den formodede gerningsmands højre hånd. Manden beskrives desuden som værende omkring 175 centimeter høj, slank af bygning, iført briller og med kort, blond hår. Drabet på den ni-årige dreng, som var nabo til den formodede gerningsmand, fandt angiveligt sted mandag aften i byen Herne. Videoen, som den formodede gerningsmand lagde på internettet, viste angiveligt ham selv tilsølet i blod ved siden af drabsofferet. Liget blev fundet i den 19-åriges kælder, da politiet rykkede ud til adressen mandag aften. Den 19-årige har angiveligt også omtalt et andet mord på en voksen kvinde. Det er fortsat uklart, om der findes endnu et drabsoffer, men politiet udelukker intet.",Thomas Klose Jensen,Udland,2017-03-09T09:45:00+00:00,https://www.dr.dk/nyheder/udland/tysk-politi-efterlyser-hundeejer-i-sag-om-barnemorder-paa-flugt,DR
Løkke: EU må vurdere om russisk gasledning skal gennem Østersøen,"EU må se på den russiske gasledning Nordstream 2 i en større sammenhæng, mener statsministeren.",,"Danmark bør ikke stå alene med vurderingen af, om den russiske gasledning Nordstream 2 skal føres igennem Østersøen. EU-Kommissionen bør se på sagen i en større sammenhæng, siger statsminister Lars Løkke Rasmussen til Jyllands-Posten. Han advarer om, at regeringen om kort tid kan blive tvunget til at godkende den omstridte gasledning, hvis ikke EU kommer på banen, og han vil derfor tage sagen op under denne uges topmøde. - Jeg agter ved det førstkommende europæiske topmøde senere på ugen at appellere til EU-Kommissionen om at få Nordstream 2 vurderet i en bredere sammenhæng, siger Lars Løkke Rasmussen. Det statslige gasselskab Gazproms gasledninger har før splittet EU-landene, fordi flere mener, at de er i strid med EU's energiunion, der skal begrænse afhængigheden af russisk gas. Gasledningen giver Gazprom et godt greb om det europæiske energimarked. Selskabet kommer til at sidde på 60 procent af det tyske marked, mener kritikere. Ifølge internationale traktater har tredjelande ret til at føre kabler og rørledninger gennem andre landes havområde, med mindre de skader miljøet, påpeger statsministeren. Også Polen ventes at rejse spørgsmålet om Nordstream 2 på topmødet. /ritzau/",,Politik,2017-03-08T20:16:00+00:00,https://www.dr.dk/nyheder/politik/loekke-eu-maa-vurdere-om-russisk-gasledning-skal-gennem-oestersoeen,DR
Trods klar mobbepolitik: Fagforbund får påbud efter dårligt psykisk arbejdsmiljø,"Dansk Sygeplejeråd får undersøgelsespåbud efter dårligt psykisk arbejdsmiljø, mens formand fører kampagner om vigtigheden af godt arbejdsmiljø.",Åben debatkultur Tidligere fortaler for godt arbejdsmiljø 'Kun en enkelt afdeling',"Skæld ud af chefen foran kollegaer og eksterne samarbejdspartnere i et storrumskontor, uklare krav til medarbejderne, stor arbejdsmængde og tidspres, søvnbesvær og ondt i maven. Mens fagforbundet Dansk Sygeplejeråd i den offentlige debat slår på tromme for vigtigheden af et godt arbejdsmiljø, er det langt fra tilfældet i forbundets eget hovedkontor på Sankt Annæ Plads i København. En aktindsigt viser, at der ifølge Arbejdstilsynet gennem mere end et år i fagforbundet har fundet ovenstående og decideret mobning’ sted i kommunikationsafdelingen. Imens fortæller en tidligere ansat, der ikke ønsker sit navn frem, at det mere handlede om ’en kultur’ i hele forbundet: - Det er ikke kun i kommunikationsafdelingen. Jeg har talt med gode kollegaer på tværs af hele huset, som genkender og kommer med andre eksempler på, hvordan ledelsen generelt kører det, siger den nu tidligere ansatte til DR Nyheder. Arbejdstilsynets besøg hos Dansk Sygeplejeråd har nu ført til et såkaldt undersøgelsespåbud, hvor forbundet bliver pålagt med eksterne undersøgere at komme til bunds i, om der er problemer med det psykiske arbejdsmiljø i kommunikationsafdelingen. I Arbejdstilsynets rapport kan man også læse, at det ikke er første gang, at medarbejderne oplever problemer med det psykiske arbejdsmiljø. I en såkaldt arbejdspladsvurdering (APV) fra sidste år, fremgår det også, at ’mobning’ her har været et problem, og at særligt én chef fremhæves som værende et problem. - Adspurgt af Arbejdstilsynet oplyste de ansatte, at (...) ikke har mulighed for at forsvare sig imod skæld ud og nedvurderende kritik, står der i rapporten. Ledelsen oplyser heri overfor Arbejdstilsynet, at de er bekendte med, at det af APV’en fremgår, at mobningen fremhæves som en problematik, men at de er overraskede over, at problematikken ikke har været tydeligere italesat, og at den pågældende chef i forbundet netop har arbejdet på ’at skabe en åben debatkultur’. I rapporten bemærker medarbejderne til det: - Det er ikke medarbejdernes opfattelse, at vi har en åben debatkultur i afdelingen. Formanden for Dansk Sygeplejeråd Grete Christensen har i flere omgange netop været fortaler for vigtigheden af at godt psykisk arbejdsmiljø for fagforbundets medlemmer: - Et godt psykisk arbejdsmiljø er nemlig afgørende for, at ledere og medarbejdere kan løse kerneopgaven optimalt, lød det fra Grete Christensen tilbage i 2016 i et tillæg til Politiken. Og mens Arbejdstilsynets rapport konkluderer, at der i Dansk Sygeplejeråds kontor på Sankt Annæ Plads opleves ’forekomst af stor arbejdsmængde og tidspres’, så har formanden også selv tidligere været på banen, når netop det er gået ud over forbundets medlemmer. I dag er Grethe Christensen ’enormt ked af’, at Dansk Sygeplejeråd nu selv ’står i denne situation’: - Jeg tager sådan et påbud med meget stort alvor, og alle, som kender os, vil også vide, at vi udadtil er meget opmærksomme på, at arbejdsmiljøet skal være i orden og vores politik er, at sådan skal det også være herinde i vores egen organisation. Så det bliver der set på med meget stort alvor i både den politiske og administrative ledelse. Hun understreger, at undersøgelsespåbuddet netop kun gælder en enkelt afdeling i huset, og at man allerede har taget påbuddet til efterretning, og er i fuld gang med at efterleve det. Og selvom både nuværende og tidligere medarbejdere under betingelse af anonymitet har oplyst DR Nyheder, at formanden har været bevidst om problemet, så afviser Grete Christensen det: - Jeg blev rigtig, rigtig trist og ærgerlig over, at det var kommet hertil uden, at det var klart for mig, at der var de her oplevelser hos nogen medarbejdere. Jeg har arbejdet meget for, at der er en stor åbenhed i vores organisation, og at man også fortæller til ledelsen, hvis man synes, der er noget, der ikke er, som det skal være. Så på baggrund af det, er jeg virkelig trist over det, og tager det med stort alvor. Flere medarbejdere fortæller, at de har påpeget problemet, at folk har sagt op, mens andre medarbejdere er gået ned med stress. Har det ikke fået alarmklokkerne til at ringe, inden Arbejdstilsynet kom forbi? - Jeg ved ikke, hvad du har fået at vide, og jeg tror ikke, at jeg er den rette til at sidde og kommentere på nogen af de meldinger. - Jeg har det politiske ansvar, og jeg arbejder for, at vi har et godt arbejdsmiljø herinde, og det vil jeg til en hver tid sætte kræfter ind på. Og mens processen foregår, vil jeg nødig sidde i medierne og udtale mig om arbejdsmiljøet. En tidligere medarbejdere kalder det et generelt ledelsesproblem i DSR – mener du, I har det? - Hvis jeg var af den opfattelse, så ville jeg være en dårlig politisk leder, hvis jeg ikke havde gjort noget ved det, så nej. DSR har om nogen gået forrest i kampen for et godt psykisk arbejdsmiljø. Hvordan flugter det med det her påbud? - Jamen, jeg tror, jeg har sagt det før. Jeg er utrolig trist og ærgerlig over, at det her skal ske hos os. Og derfor tager vi det med stor alvor, siger Grete Christensen.",Mie Louise Raatz,Politik,2017-04-19T05:30:00+00:00,https://www.dr.dk/nyheder/politik/trods-klar-mobbepolitik-fagforbund-faar-paabud-efter-daarligt-psykisk-arbejdsmiljoe,DR
Omstridt landbrugsrapport får alvorlig kritik af forskningsudvalg,"CBS' forskningspraksisudvalg kommer med alvorlig kritik af rapporten om landbrugets rammevilkår, der er betalt af Bæredygtigt Landbrug.",Sagen kan få konsekvenser for professor Forsker tager kritik til efterretning,"Rapporten får blandt andet alvorlig kritik for ikke at indeholde oplysninger om, at den er betalt af Bæredygtigt Landbrug, hvilket ifølge forskningspraksisudvalget strider mod god forskningspraksis. Akademisk Råd på CBS, Copenhagen Business School, der tæller universitets top-ledelse og 13 medlemmer af universitets forskningsmiljø, valgte i december at anmelde forfatterne bag rapporten til forskningspraksisudvalget, efter at DR Nyheder blandt andet havde afdækket flere af forfatternes tætte bånd til Bæredygtigt Landbrug og deres involvering i den offentlig finansierede rapport. Forskningspraksisudvalget retter, ifølge Altinget, en alvorlig kritik af, at rapportens medforfatter Torben Vagn Rasmussen har skrevet store dele af rapporten, uden at det fremgår, at han er medlem af Bæredygtigt Landbrug. Det kan heller ikke læses i rapporten, at det er Bæredygtigt Landbrug, der har finansieret forskningen med offentlige penge fra promilleafgiftsfonden, hvilket også udløser alvorlig kritik fra CBS Forskningspraksisudvalg. -Det er en meget, meget beklagelig sag, og jeg mener, at den forskningspraksis simpelthen ikke har været god nok, og det er noget, vi er nødt til at tage hånd om, både i forhold til den aktuelle sag men også sager fremadrettet. Vi går ind for fuld gennemsigtighed om finansieringskilder og medforfattere, og at det ikke er sket i denne sag er stærkt kritisabelt, siger Forskningsdekan, Peter Møllgaard fra CBS, Copenhagen Business School. Ifølge forskningsdekanen har CBS endnu ikke hørt rapportens hovedforfatter lektor Troels Troelsens udlægning af sagen, men forskningsdekanen understreger, at der en ”en høj sandsynlighed” for, at sagen får konsekvenser for den CBS-ansatte forsker. - Det kan være ansættelsesretlige konsekvenser, men det kan også være en advarsel eller en påtale, siger Peter Møllgaaard. - Denne sag er heldigvis meget usædvanlig, jeg har ikke oplevet noget, der har mindet om det i de 21 år, jeg har været på CBS. Vi har heldigvis masser af forskere, der hver eneste dag samarbejder med erhvervslivet og er i stand til at håndtere de dilemmaer der måtte opstå. DR Nyheder har også afdækket, hvordan forskerne bag rapporten kopierede data fra Bæredygtigt Landbrug direkte ind i rapporten, forsøgte at nedtone data, som gik i en anden retning end den, som Bæredygtigt Landbrug ønskede. Og hvordan forskeren bag rapporten forsøgte at fremme Bæredygtigt Landbrugs politiske dagsorden, mens han gennemførte uvildig forskning på CBS. Men forskningspraksisudvalget har ikke fundet det bevist, at forfatterne til rapporten bevidst har udeladt data der ikke passede ind i Bæredygtigt Landbrugs agenda, såkaldt biased selektion af data og resultater. Derfor har Universitetet trods den alvorlige kritik af rapportens forskningskvalitet valgt ikke at anmelde sagen videre til Udvalgene Vedrørende Videnskabelig Uredelighed (UVVU). CBS valgte i december at skrotte rapporten og betale godt 400.000 kroner tilbage til Bæredygtigt Landbrug. Lektor Troels Troelsen, der står bag rapporten, siger til DR Nyheder, at han har fortrudt, han ikke skrev Torben Vagn Rasmussen på som medforfatter. - Vi drøftede det omhyggeligt i den styregruppe på CBS. Der er ikke noget, der hedder ja eller nej i sådan noget. I dag ville jeg da gerne have haft ham nævnt (Torven Vagn Rasmussen, red.) for at være fri (for kritik, red.) for det har ikke ændret rapporten overhovedet. Heller ikke Bæredygtigt Landbrug blev nævnt i forskningsrapporten. Det var også en fejl, erkender Troels Troelsen i dag. - Bæredygtigt Landbrug var en nødvendig mellemkomst, men de skulle også have været nævnt. De har ikke haft nogen indflydelse på rapporten, men de skulle have været nævnt. Om kritikken fra CBS' praksisudvalg siger Troels Troelsen: - Jeg synes, det er en hård kritik over nogle relativt beherskede forhold. Men det svarer lidt til at sige, man har kørt for stærkt. Men man kan også spørge sig selv, hvor meget for stærkt har man kørt. Hvilken konsekvens skal den her kritik have for dig? - Ingen. Så hvis du ender med at få kritik fra CBS ledelse, hvad tænker du så om det? - Så tænker jeg, at så får jeg en kritik af det. Det er forhold der burde have været gjort anderledes, men jeg synes, det er forhold, der ikke har betydet noget for, hvordan forskningen er blevet udført. Troels Troelsen lader sig her til foråret pensionere fra sin stilling som lektor på CBS, sådan som det har været planlagt igennem længere tid.",Lars Munck Rasmussen,Indland,2017-04-04T13:05:00+00:00,https://www.dr.dk/nyheder/indland/omstridt-landbrugsrapport-faar-alvorlig-kritik-af-forskningsudvalg,DR
Over 100 millioner skal gennemtjekke fejlramt energispareordning,Energiministeren har afsat mere end 100 millioner kroner ekstra på at tjekke tilskud til energibesparelser.,,"Afsløringer af hyppige fejl i den energispareordning, der årligt udbetaler 1,5 milliarder kroner til nye vinduer, isolering og termostater, har fået energiminister Lars Christian Lilleholt (V) til at reagere. Han har besluttet at styrke kontrollen med ordningen markant, så der de kommende fem år i alt afsættes 144 millioner kroner på at kontrollere udbetalingen. Det er en femdobling af det hidtidige budget og medfører, at Energistyrelsen og Energitilsynet får tilført 20 ansatte, som skal foretage udvidet kontrol af udbetalingerne. DR's forbrugerprogram Kontant har afsløret, at der blev fiflet med tilskudsordningen for hulmurisolering. Og en stikprøve foretaget af Energistyrelsen har vist, at der har været fejl i 44 af 62 tilfældigt udvalgte sager. Derfor smækkede ministeren i første omgang kassen i for hulmursisolering frem til juni, men han er nu klar til at styrke kontrollen med hele Energispareordningen. - Samtidig har jeg indskærpet over for energiselskaberne, der står for at udbetale pengene, at de skal sikre, at tilskuddene også går til det formål, de er beregnet til, siger Lars Christian Lilleholt (V). Han understreger også, at det kan få alvorlige konsekvenser for dem, der bliver taget i at snyde med ordningen. Den del af Energispareordningen, der omhandler hulmursisolering, er som nævnt suspenderet indtil videre. Det forventes, at den træder i kraft igen omkring 1. juni. /ritzau/",,Politik,2017-04-11T04:24:00+00:00,https://www.dr.dk/nyheder/politik/over-100-millioner-skal-gennemtjekke-fejlramt-energispareordning,DR
,,,,,,,https://www.dr.dk/nyheder/tema/angreb-i-stockholm,DR
En af verdens største samling af hjerner kan blive skrottet fra Risskov,Det er for dyrt at flytte en samling af hjerner fra psykisk syge patienter til nybygget sygehus i Skejby.,,"En samling af hjerner fra tusindvis af tidligere psykiatriske patienter ender måske med at blive skrottet. De 9.479 hjerner er en af verdens største samlinger og bliver i dag opbevaret i kælderen under Psykiatrisk Hospital i Risskov. Her ligger de i spande med konserveringsmiddel, så hjernerne holder deres klæbrige konsistens og form. Men Region Midtjylland og Aarhus Universitet vil skrotte samlingen i Risskov, for hospitalet er solgt og skal laves til boliger. Samtidig er det dyrt at flytte hjernerne til nybyggeriet i Skejby. Hos Sind, landsforeningen for psykisk sundhed, mener de, at det er vigtigt sikre sig, at de ikke har nogen videnskabelig værdi, hvis hjernerne skal smides ud. Der må ikke bare være tale om en kortsigtet, økonomisk gevinst, mener landsformand i Sind Knud Kristensen. - Dybest set er vi jo af den opfattelse, at man i sin tid begik en uret, da man udtog de her hjerner, uden at patienterne eller de pårørende havde givet tilsagn, siger han. Derfor mener foreningen, at man skylder de tidligere patienter og deres pårørende at behandle deres jordiske rester med respekt. - Det vil sige, at man ikke kasserer det, hvis det har værdi, og hvis det ikke har værdi, så kasserer man det på en etisk forsvarlig måde, mener Knud Kristensen. Landsforeningen Sind har ikke noget konkret bud på, hvordan man skal skaffe sig af med hjernerne, men vil gerne åbne for en debat om, hvordan det skal foregå. Samlingen er blandt andet blevet brugt til at prøve at finde ud af årsagen til depression ved at kigge på forandringer over tid.",Silja Alström,Østjylland,2017-04-20T08:04:00+00:00,https://www.dr.dk/nyheder/regionale/oestjylland/en-af-verdens-stoerste-samling-af-hjerner-kan-blive-skrottet-fra,DR
"Flere patienter er med til at bestemme, hvordan de skal behandles",Flere afdelinger i sundhedsvæsnet laver patient- og pårørenderåd. Det giver bedre behandling at inddrage de syge.,,"Det fungerer så godt, når patienterne får indflydelse på deres egen behandling, at tiltaget nu popper op flere og flere steder. Nogle af de første, der gjorde brug af et såkaldt patient- og pårørenderåd, var Vejle Sygehus, der på den måde gav patienterne et let vej til indflydelse på behandlingen. Erfaringerne er så gode, at flere sygehuse i Region Syddanmark har lavet rådene, og nu følger Rygcenter Syddanmark trop med eget pårørenderåd. - Det er jo patienter og pårørende, der bedst kender sundhedsvæsenet og de udfordringer, vi står i. De kender også løsningen på de problemer, siger Rikke Bagge Skou, der er klinikansvarlig sygeplejerske på rygcenteret. Hun er sikker på, at det vil gavne alle, at patienterne bliver taget med på råd. Blandt andet synes Rikke Bagge Skou og hendes kollegaer, at de er ret gode til at informere patienterne. Det synes patienterne bare ikke, viser patientundersøgelser. - Der har vi i høj grad brug for patienter og pårørendes hjælp til at finde ud af, hvad de mangler, og hvad vi kan gøre bedre, siger Rikke Bagge Skou. På Vejle Sygehus var Tom Jerwiarz, formand for Patient- og Pårørenderådet for kræftområdet, skeptisk, da rådet blev lavet. Han var bange for, at det bare var en formalitet, men rådet fik reel indflydelse, da det for eksempel tog emnet alternativ behandling op. - Det arbejdede vi en del med, og ledelsen sagde god for, at der var måske noget at arbejde for, siger Tom Jerwiarz.",Poul Sørensen,Trekantområdet,2017-04-18T11:57:00+00:00,https://www.dr.dk/nyheder/regionale/trekanten/flere-patienter-er-med-til-bestemme-hvordan-de-skal-behandles-0,DR
Da de løftede skærebrættet kom maddikerne frem,"Kontant undersøger i denne uge kødbranchen efter sager om maddiker, skimmelsvamp, manglende rengøring og rotter",Havde været syg i et halvt år Finder snavsede knive,"- I vasken lå et gammelt skærebræt, hvorunder maddikerne kom frem, da brættet blev løftet. Sådan lyder en af beskrivelserne fra Fødevarestyrelsens kontrolrapport efter et besøg hos fiskemand Per Hauptmann i Nørre Aaby på Fyn. Hans virksomhed er en af i alt 1476, der sidste år fik bøder af Fødevarestyrelsen, fordi der ikke var styr på de hygiejnemæssige forhold. Kontant ser i denne uge nærmere på kødbranchen og finder rapporter om alt fra maddiker og skimmelsvamp til for høje temperaturer og rotter. I Per Hauptmanns tilfælde blev der - ud over maddikerne - også konstateret problemer med rengøringen med tydelige tegn på snavs, fedt, blod og rester fra produktionen. Køleskabe og frysere fremstod beskidte med blod og ansamlinger af skidt og kalk, ligesom et askebæger vidnede om, at der blev røget i lokalet. Kontant opsøger Per Hauptmann på hans bopæl, hvor han også har sin fiskevirksomhed. Han medgiver, at der har været problemer. - Jamen, det var der på det tidspunkt, fordi jeg havde været syg i et halvt år, og havde faktisk ikke været nede, hvor jeg sælger fisk, siger han. Per Hauptmann viser Kontant rundt i lokalerne, hvor Jakob Illeborg blandt andet finder flere snavsede knive, men fiskemanden holder på, at alt nu er, som det skal være. - Inden jeg begynder på noget som helst, er det hele gjort rent. Og det er ikke noget, jeg siger, det er noget, jeg ved. Jeg får ikke flere utilfredse kunder, forsikrer han. På spørgsmålet om, hvordan han har det med at have solgt fisk under uhygiejniske forhold, er svaret også klart. - Jamen, det har jeg det sådan set godt med, for der har ikke været noget galt med fisken. Jakob Illeborg banker på hos Per Hauptmann og en række andre slagtere, der har været i Fødevarestyrelsens søgelys. Se ”Kontant: Klamt kød til kunderne”",Kristian Nygaard Jakobsen,Kontant,2017-04-18T11:15:00+00:00,https://www.dr.dk/nyheder/penge/kontant/da-de-loeftede-skaerebraettet-kom-maddikerne-frem,DR
Kommunerne skal modtage 3.000 flygtninge næste år,"Der er tale om 1.000 færre flygtninge end i år, viser Udlændingestyrelsens nye landetal.",,"Landets 98 kommuner skal næste år tilsammen modtage 3.000 flygtninge. Det svarer til lidt over 30 flygtninge per kommune. Det oplyser Udlændingestyrelsen. Udlændinge- og integrationsminister Inger Støjberg (V) glæder sig over, at asyltilstrømningen er aftaget. Men hun understreger i en pressemeddelelse, at der stadig er ""stort pres på EU's ydre grænser"", og at situationen derfor kan ændre sig hurtigt. - Men når det er sagt, så håber jeg naturligvis, at det lave skøn holder, for jo færre flygtninge, der skal integreres i hver kommune, jo bedre er chancerne forhåbentlig for, at det kan lykkes, siger Inger Støjberg. - Vi har skabt en række mulige veje ind på arbejdsmarkedet, og der er brug for at få mange flere flygtninge i job. Men skal det lykkes, er det klart, at antallet skal være overskueligt for både kommunerne og virksomhederne. Udlændingestyrelsen skal hvert år senest 1. maj offentliggøre skønnet over det antal flygtninge, der skal boligplaceres i kommunerne det pågældende år. Landstallet for 2017 blev tidligere i april nedjusteret i forbindelse med det nye, lavere asylskøn. Kommunerne ventes i år at modtage i alt 4.000 flygtninge. København, Aalborg og Aarhus vil næste år modtage flest nye flygtninge på baggrund af deres størrelse, skriver Udlændingestyrelsen. De øvrige kommuner vil hver skulle modtage under 100 flygtninge. 16 kommuner ventes at blive såkaldte 0-kommuner, hvilket betyder, at de slet ikke skal modtage nogen flygtninge. 0-kommunerne har enten i forvejen en stor andel af udlændinge - eller også har de modtaget et relativt stort antal familiesammenførte til flygtninge sidste år. Det er meget forskelligt fra kommune til kommune, hvor godt det går med integrationen, betoner Inger Støjberg: - De kommuner, som i forvejen har mange at integrere, skal naturligvis belastes mindst muligt. /ritzau/",,Politik,2017-04-28T11:20:00+00:00,https://www.dr.dk/nyheder/politik/kommunerne-skal-modtage-3000-flygtninge-naeste-aar,DR
Zoom: Rumsonde overlever nærkontakt med Saturn,Cassini-sonden drønede tæt forbi Saturns øverste atmosfære med 124.000 km/t og tog unikke billeder.,,"VIDENSKABSBILLEDET NASAs rumsonde Cassini er igen i kontakt med Jorden efter at den onsdag dykkede ind mellem Saturn og gaskæmpens inderste ringe for førte gang. Det unikke stævnemøde har resulteret i nærbilleder af planeten, som aldrig tidligere er set. Sonden var kun 3000 kilometer fra Saturns skytoppe, da den drønede forbi med sin parabolantenne forrest. I Saturns øverste atmosfære er det atmosfæriske tryk omkring planeten 1 bar - samme niveau som ved havoverfladen på Jorden. Dybere nede, er trykket decideret knusende. - Intet rumfartøj har nogen sinde været så tæt på Saturn før. Vi kunne kun stole på det vi vidste om Saturns andre ringe, til at forudsige hvordan mellemrummet mellem ringene og Saturn ville være, siger Cassinis projektleder Earl Maize fra NASA JPL i en pressemeddelelse. Afstanden mellem Saturn og den inderste ring er kun 2000 kilometer bredt og fyldt med små partikler ligesom røg. Da Cassini strøg igennem mellemrummet med 124.000 km/t i forhold til Saturn, kunne selv de mindste partikler ødelægge sonden. Derfor vendte sonden sin store tallerkenformede antenne i flyveretningen, og bruge den som et skjold. Den manøvre ser ud til at have virket. I hvert fald sendte Cassini unikke billeder hjem, da den fik forbindelse med NASA igen. Billederne viser detaljer af Saturns atmosfære helt tæt på. I alt skal Cassini dykke helt tæt på Saturns atmosfære 22 gange. Næste gang den 2. maj. Til sidst ender Cassini sin mission med et kontrolleret styrt ned i Saturns atmosfære, hvor det ufattelige tryk knuser sonden. Det sker den 15. september i år - næsten 20 år efter opsendelsen i 1997. Opdateret: En tidligere udgave af artiklen kunne læses som om, at Cassini fløj igennem Saturns øverste atmosfære. Det er rettet.",Søren Bjørn-Hansen,,2017-04-28T17:33:00+00:00,https://www.dr.dk/nyheder/viden/naturvidenskab/zoom-rumsonde-overlever-naerkontakt-med-saturn,DR
Ny forskning slår fast: Tollundmanden levede som midtjyde - i hvert fald i en periode,"Samme forskning har slået fast, at hverken Egtvedpigen eller Skrydstruppigen var danske.",,"Søndag kunne man i andet afsnit af ”Historien om Danmark” opleve forskeren Karina Margarita Freis store overraskelse, da hun med ny forskning fandt ud af, at Skrydstruppigen, der blev fundet i en gravhøj i Sønderjylland i 1935, hverken var født eller opvokset i Danmark. Lige så stor en overraskelse var det, da det i 2015 kom frem, at den ikoniske Egtvedpige heller ikke var opvokset i det område, vi i dag kender som Danmark, men i stedet muligvis var indvandret fra det sydlige Tyskland. Nu slår den samme forskning – denne gang også med Karina Margarita Frei i spidsen – fast, at det verdensberømte moselig Tollundmanden fra Silkeborg-egnen, rent faktisk levede som midtjyde. I hvert fald i en periode. Det skriver Midtjyllands Avis. Det er undersøgelser af sporstoffet strontium i Tollundmandens hår og lårbensknogle, der viser, at han altså har levet i det område, hvor han også er fundet. Det fortæller Ole Nielsen, der er museumsdirektør på Museum Silkeborg. - Vi tør godt sige, at han i hvert fald i løbet af de seneste fire måneder af hans liv, har levet lokalt omkring Silkeborg. Vi tør også sige, at han ikke har levet her hele tiden – han har altså været borte, siger Ole Nielsen til DR P4 Østjylland. Hvor han har været henne, kan Ole Nielsen dog ikke sige noget om. - Det er muligt, han er født her, og så har været borte de sidste ti år af sit liv. Det tør vi ikke sige, men vi kan i hvert fald se, at han har været borte i løbet af denne her periode på ti år. Senere i år vil forskerne også have undersøgt Tollundmandens kost samt hans bælte og det reb, der blev brugt til at hænge ham.",Frederik Dupont,Østjylland,2017-04-15T08:06:00+00:00,https://www.dr.dk/nyheder/regionale/oestjylland/ny-forskning-slaar-fast-tollundmanden-levede-som-midtjyde-i-hvert-fald,DR
DF om fejl i behandling af meningitis: Noget må være ravruskende galt,"Sundhedsministeren skal ifølge DF sikre, at sundhedsvæsnet lærer af sine fejl.",Fejl igen og igen - Vi skal lære af fejl Grib bolden,"Læger og andet sundhedspersonale skal blive bedre til at lære af deres fejl. Det fastslår formanden for Folketingets Sundhedsudvalg, Liselott Blixt (DF), efter DR’s afdækning af, at sundhedsvæsnet gennem flere år har begået de samme fejl i sager om sygdommen meningitis. - Når den samme fejl går igen, må der være noget ravruskende galt, siger hun. DR’s research viser, at mindst 24 gange mellem 2000 og 2017 har læger, sygeplejersker eller ambulancepersonale fået kritik i sager, hvor en patient har haft meningitis eller symptomer på sygdommen. Samtidig har myndigheden for patientklager i rapporter fra både 2007, 2011 og 2014 påpeget, at der er problemer med at opdage og behandle meningitis blandt sundhedspersonale. - Jeg undrer mig, hvad har man gjort, når man har været ude og sige, at der er noget galt. Har man gjort noget eller bare ladet stå bi, siger Liselott Blixt. DF'eren vil nu gå til den fungerende sundhedsminister, Karen Ellemann-Jensen (V). - Det undrer mig meget at man ikke ser den her læring. Ministeren bliver nødt til at rykke ud til regionerne og sige: Det her skal fungere, siger Liselott Blixt. Artiklen fortsætter under grafikken. Også Dansk Selskab for Patientsikkerhed, der er en uafhængig organisation, efterlyser, at sundhedsvæsenet i højere grad lærer af de fejl, der sker. - Der bliver ved med at ske de samme fejl igen og igen, fordi vi simpelthen ikke har været nok opmærksomme, hvad løsningerne er på problemerne, og så at få løsningerne ført ud i livet, siger selskabets formand, Inge Kristensen. Siden 2004 har sundhedsvæsenet indrapporteret fejl, de såkaldte utilsigtede hændelser, fordi systemet skal lære af egne fejl. Men om det sker, tvivler Liselott Blixt på. - Jeg er rigtig bange for, om man indsamler alle de her utilsigtede hændelser, ligger det ned i en skuffe og så gør ingenting, siger hun. Hos den offentlige Styrelsen for Patientsikkerhed fastslår Lena Graversen, chef for kontoret for videnformidling og læring, at sundhedsvæsnet er blevet bedre til at lære af sine fejl. Men at arbejdet med patientsikkerhed aldrig stopper. - Det er noget, man kan arbejde med hele tiden og blive bedre og bedre til, siger hun. Hvis ansvar er det, at den her læring af fejl faktisk bliver ført ud i livet? - Nu er det sådan, at Styrelsen for Patientsikkerhed samler al den her viden både fra klagesager, utilsigtede hændelser og fra tilsyn, og så deler vi den ud til sundhedsvæsenet med de her vigtige områder, hvor vi synes, der er noget læring at hente. Og så er det sundhedsvæsenet, som skal gribe den her bold, at omsætte det til praksis og læring, siger Lena Graversen og tilføjer: - Vi har i øjeblikket en dialog i gang med KL og Danske Regioner om at få beskrevet den her ansvarsfordeling, sådan så det bliver helt tydeligt, hvem der gør hvad på det her område.",Laura Marie Sørensen,Politik,2017-04-03T19:30:00+00:00,https://www.dr.dk/nyheder/politik/df-om-fejl-i-behandling-af-meningitis-noget-maa-vaere-ravruskende-galt,DR
Samuelsen om bundkarakterer til ministre: 'Rend og hop',"Liberal Alliances leder giver ikke meget for måling, hvor fire ud af seks LA-ministre får bundkarakterer.",Anklager om kopiering,"Det siger intet om virkeligheden, når fire ud af Liberal Alliances seks ministre i en måling foretaget af Epinion for DR Nyheder indtager de fire dårligste placeringer ud af alle regeringens 22 ministre. Sådan lyder det fra Liberal Alliances partileder, udenrigsminister Anders Samuelsen, i sin tale på partiets landsmøde i Aalborg. Ældreminister Thyra Frank (LA) ligger helt i bund i målingen, og det er især hendes placering, der får Anders Samuelsen til at stejle. - Ved I hvad, kære medier. I kan rende og hoppe med jeres popularitetsmålinger. - Der er ikke en dansker, der er ikke et menneske i det her land, som ikke har den drøm, at hvis de skulle ende deres dage på et plejehjem, så var det et plejehjem ledet af Thyras værdier, siger Anders Samuelsen. - De værdier er der så mange sosu-assistenter og sygeplejersker derude, som gerne vil dele ud i livet. Så rend mig et vist sted med jeres popularitetsmålinger, siger han. De fire LA-ministre lander på de fire bundplaceringer i målingen, når de op mod 1.024 adspurgte skal vurdere, om de er henholdsvis positivt eller negativt stemte overfor den pågældende minister. Det drejer sig om udenrigsminister og partileder Anders Samuelsen, økonomi- og indenrigsminister Simon Emil Ammitzbøll, transportminister Ole Birk Olesen og på sidstepladsen ældreminister Thyra Frank. Thyra Frank har i lignende målinger foretaget for andre medier også ligget lavt. Socialdemokratiet har med ældreordfører Astrid Krag (S) i spidsen anklaget Thyra Frank for, at hendes plejehjem var en succes, fordi det var overbetalt i forhold til de kommunale plejehjem. Desuden har der været fokus på udtalelser fra bogen ""Thyra Frank - livsglæde & stjernestunder"" fra 2010. Heri fortæller hun, at hun som forstander kopierede lovpligtige arbejdspladsvurderinger fra et andet plejehjem. Hun har siden afvist, at kopieringen har fundet sted i praksis. Epinions måling af ministrene er foretaget ved at spørge op til 1.024 personer, om de er enten ”positivt eller negativt stemt” overfor en bestemt politiker. Det endelige resultat fås ved at trække de negative svar fra de positive. Der er eksempelvis 15 procent, som er positivt stemt overfor Anders Samuelsen, mens 57 procent er negativt stemt. Dermed får han scoren minus 42 procent.",Johan Blem Larsen,Politik,2017-04-22T10:08:00+00:00,https://www.dr.dk/nyheder/politik/samuelsen-om-bundkarakterer-til-ministre-rend-og-hop,DR
Borger finder dele af menneskeskelet i Nordjylland,"På nordsiden af Mariager Fjord har en borger gjort et usædvanligt fund, da personen fandt dele af et skelet.",,"En borger har fundet dele af et menneskeskelet på nordsiden af Mariager Fjord. Det oplyser efterforskningsleder ved Nordjyllands Politi Preben Møller, der fortæller, at skelettet lå i et lavtliggende siv-område, som er vanskeligt fremkommeligt. De foreløbige undersøgelser af et menneskeskelet, der er fundet i et sivområde på nordsiden af Mariager Fjord, tyder ikke på, at den døde har været udsat for noget kriminelt. Undersøgelserne er imidlertid ikke færdige. Det bliver de først fredag, hvor der også sker obduktion, der måske kan identificere den døde, oplyser politikommissær Preben Møller fra lokalpolitiet i Himmerland. Tidligere i dag blev området afspærret, og politiet gik i gang med at gennemføre en såkaldt findestedsundersøgelse. I en pressemeddelelse skriver politiet, at der er tale om et skelet, der har ligget på stedet i ""længere tid"". /DR Nyheder/ OBS: Artiklen er opdateret med nye oplysninger fra politiet.",,Indland,2017-04-27T13:11:00+00:00,https://www.dr.dk/nyheder/indland/borger-finder-dele-af-menneskeskelet-i-nordjylland,DR
,,,,,,,https://www.dr.dk/nyheder/tema/russisk-hackerangreb-pa-danmark,DR
Sygeplejersker er også frustrerede over Sundhedsplatformen ,"Regionsrådet i Region Sjælland fået at vide, at københavnske sygeplejersker er glade for nyt it-system, men det er ikke rigtigt, siger Dansk Sygeplejeråd.",Arrogant at henvise til lægers manglende it-kendskab Sommerfugle i maven,"Til november skal tusindvis af ansatte på sygehusene i Region Sjælland sætte sig ind i det nye it-system, Sundhedsplatformen. Systemet er hentet fra USA og har gennem flere måneder skabt store problemer på sygehusene i Region Hovedstaden, hvor systemet blev implementeret først. Efter et temamøde om Sundhedsplatformen i Region Sjælland, sagde Socialdemokratiets gruppeformand, Jan Hendeliowitz, at han har fået forsikring om, at børnesygdommene med systemet er overstået, og at sygeplejerskerne i hovedstaden er særdeles glade for Sundhedsplatformen. Ifølge Jan Hendeliowitz er det især de ældre læger, der er utilfredse med, at de skal bruge meget tid på at taste oplysninger ind på computerne. Men den udlægning holder slet ikke, siger næstformand i Dansk Sygeplejeråd, Dorte Steenberg. Hun får mange indberetninger fra sygeplejersker i hovedstaden, der langtfra er tilfredse: - Børnesygdommene er langt fra overstået. Det er arrogant at henvise til lægers manglende it-kendskab. Mig bekendt har mange læger stort kendskab til it. Det handler om noget så elementært som vores daglige arbejde og mulighed for at arbejde sammen tværfagligt, siger hun og tilføjer: - Det er blevet meget vanskeligt efter Sundhedsplatformen. Til Dansk Sygeplejeråds udtalelser siger Jan Hendeliowitz, at han kun kan forholde sig til de oplysninger, som han har fået på et lukket møde. Han ønsker ikke at forholde sig yderligere til udtalelserne. Formanden for Region Sjællands sundhedsudvalg, den konservative Chr. Wedell-Neergaard, lover at lytte til personalet. - Vi bliver nødt til at lytte til medarbejdernes bekymringer. Systemet skal indrettes, så det passer til deres behov. Der må ikke gå hele eller halve år, før problemerne rettes. Det er vi meget opmærksomme på. Han siger også, at medlemmerne af regionens sundhedsudvalg er opmærksomme på, at det tager længere tid at lære it-systemet at kende, end man troede i første omgang: - Vi sætter massivt ind med superbrugere, så overgangen bliver så god som overhovedet muligt for både personale og patienter, siger han. Chr. Wedell-Neergaard fortæller desuden, at han har ""lidt sommerfugle i maven"". Han er blevet klar over, at det er sværere at tage Sundhedsplatformen i brug, end regionsrådet først troede. Samtlige sygehuse i Region Sjælland tager Sundhedsplatformen i brug på én gang til november.",Henny Mortensen,Sjælland,2017-05-16T07:15:00+00:00,https://www.dr.dk/nyheder/regionale/sjaelland/sygeplejersker-er-ogsaa-frustrerede-over-sundhedsplatformen,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4174384,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4182611,DR
Aalborg Universitetshospital retter ind efter kritik af lånesenge,"RETTET: Såkaldte lånesenge er til fare for patienternes sikkerhed, siger sygeplejersker.",,"RETTET: Af første udgave af artiklen kunne man få det indtryk, at Aalborg Universitetshospital som reaktion på kritikken helt stopper brugen af lånesenge. Det er ikke korrekt. (22.05.2017) Brugen af såkaldte lånesenge, hvor patienter bliver flyttet til andre afdelinger end der, hvor de hører til, er en undtagelse, der med tiden skal ophøre. Sådan lyder reaktionen på Aalborg Universitetshospital efter, at sygeplejerskernes tillidsrepræsentant på hospitalet, Kirsten Højslet, lørdag kritiserede brugen af lånesenge over for DR Nordjylland. Hun mener, at sengene går ud over patientsikkerheden, fordi patienterne kommer ud på andre afdelinger end, den de hører til på, hvor sygeplejerskerne måske ikke har samme fokus på deres symptomer. - Det er ikke engang sådan, jeg vil sige, at der kan ske fejl. Der sker fejl, siger Kirsten Højslet. På Aalborg Universitetshospitalet anerkender man, at der kan være risici ved at flytte patienterne til andre afsnit, og derfor er ambitionen på sigt helt at slippe af med lånesengene. I første omgang vil man nu sikre, at patienterne kun kan flyttes rundt mellem et begrænset antal sengeafsnit, og at personalet her er ekstra godt klædt på til at tage imod patienterne. Derudover bliver der nu oprettet ekstra 'faste' senge, fortæller sygeplejefaglig direktør på Aalborg Universitetshospital, Lisbeth Lagoni: - Vi åbner nu fire medicinske senge og fire kirurgiske senge, siger Lisbeth Lagoni, der håber, at det kan give bedre plads på afdelingerne. Det bliver dog ikke uden omkostninger, at der nu bliver gjort noget ved problemet, da det er bekosteligt at oprette flere senge. - Vi har et budget, som skal holdes, og så er der nogle andre ting, vi ikke kan gøre. Vi må ind og se på, om der er noget, vi kan undvære. Om der er noget apparatur, vi ikke nødvendigvis skal købe i år, siger Lisbeth Lagoni. Sygeplejerskernes fællestillidsrepræsentant, Kirsten Højslet, er glad for, at ledelsen nu ser på problemet med lånesengene, men hun mener ikke, at otte senge ekstra er nok: - Der er mange andre, der også har brug for at få en opnormering, siger Kirsten Højslet. Udover Region Nordjylland gør Region Midtjylland og Region Sjælland også brug af lånesenge.",Martin Møller Geertsen,Nordjylland,2017-05-21T06:49:00+00:00,https://www.dr.dk/nyheder/regionale/nordjylland/aalborg-universitetshospital-retter-ind-efter-kritik-af-laanesenge,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4202302,DR
ANALYSE Derfor vandt Emmanuel Macron,"Macron gav franskmændene et nyt projekt – samtidig med, at de etablerede politiske partier kollapsede, skriver Stéphanie Surrugue og Ole Ryborg.",Et splittet Frankrig Uventet hjælp Præsident Macron - på trods Macrons første kamp,"Frankrig har fået sin yngste præsident nogensinde. Og hverken jublen eller forventningerne havde nogen grænser blandt de tusindvis af Macron-tilhængere, der stimlede sammen søndag aften foran den ikoniske glaspyramide ved kunstmuseet Louvre for at hylde den nyvalgte præsident. 39-årige Macron har, siden han lancerede sin valgkampagne for et år siden, konstant markeret sig selv som noget nyt og anderledes i fransk politik. Han er blevet selve symbolet på den nye midte i fransk politik. Hverken socialist eller republikaner. Og han er gået til valg på et løfte om at reformere både fransk politik og fransk økonomi. Men selv om Macron-tilhængerne tror fuldt og fast på hans bevægelse, En Marche! (Fremad), og på deres projekt om et nyt og anderledes Frankrig, så er det langt fra en opfattelse, som deles af alle i Frankrig - og slet ikke af alle, som i dag endte med at stemme på Emmanuel Macron. For selv om Emmanuel Macron nu er blevet valgt til Frankrigs næste præsident med et program, som lover fornyelse, så er Macron ikke blevet båret ind i Elysée-palæet af en bølge af vælgerbegejstring, som man eksempelvis så, da britiske Tony Blair indtog Downing Street nr. 10, og amerikanske Barack Obama indtog Det Hvide Hus. Emmanuel Macron endte med at blive franskmændenes valg som landets næste præsident. Men en betydelig del af forklaringen er ikke et tilvalg af Emmanuel Macron, men derimod et fravalg af andre kandidater. I anden og afgørende runde af det franske præsidentvalg, søndag 7. maj, valgte millioner af frankmænd at bruge deres stemme på at bekæmpe Macrons modkandidat, Front Nationals Marine Le Pen. Le Pens hårde retorik og løfter om om at trække Frankrig ud af både EU og Nato var for ekstremt for mange franske vælgere. Men allerede på vejen frem mod den anden runde i det franske præsidentvalg blev Emmanuel Macron godt hjulpet af en række fravalg. En af de politiske lejre, der ufrivilligt kom til at hjælpe Macron til sejr, var socialisterne. En rekordlav folkelig opbakning betød, at Frankrigs nu siddende præsident, den socialistiske François Hollande, valgte ikke at genopstille. Da socialistpartiet derfor skulle finde en anden kandidat gennem et primærvalg, så valgte partiets støtter den meget venstreorienterede Benoît Hamon – frem for eksempelvis den tidligere premierminister Manuel Valls. Hamon ville have en større vælgerappel, mente man - men resultatet blev et katastrofevalg for socialisterne. Også fra det konservative Frankrig kom der uventet hjælp til Macrons kampagne. Ved et primærvalg endte den tidligere premierminister François Fillon med at blive Republikanernes præsidentkandidat, men første valgrunde 23. april blev en katastrofe, for kort tid inde i valgkampen blev Fillon ramt af afsløringer om mistænkt misbrug af offentlige midler. Blandt andet gennem ansættelse af både sin kone og to af sine børn i jobs, hvor de ikke rigtigt udførte et egentligt arbejde for pengene. Skandalen – kendt som Penelope-gate (opkaldt efter Fillons kone) – ramte så hårdt, at François Fillon også fik et katastrofalt dårligt valg. Vinderne af første valgrunde den 23. april var med andre ord kandidater, som til dels nød stor fremgang på grund af et regulært sammenbrud hos Frankrigs to gamle etablerede politiske partier, Socialisterne og Republikanerne. I sidste ende gik to meget forskellige kandidater videre til anden valgrunde: Centrumpolitikeren Emmanuel Macron og den højrenationale Marine Le Pen. To kandidater, som tilsammen i første valgrunde fik mindre end 50 procent af de afgivne stemmer. For mange franskmænd endte det med at blive et valg mellem pest og kolera. Og Emmanuel Macron blev søndag aften præsident af Frankrig ved hjælp af mange stemmer fra vælgere, som foretrak en anden kandidat i første valgrunde. Men netop det forhold, at Emmanuel Macron kom til at stå overfor sin ekstreme modsætning i Marine Le Pen, kan også vise sig at være en politisk fordel, når Frankrigs næste præsident nu skal i gang med at gennemføre sit politiske program. Traditionelt har franske præsidentvalg altid været et tæt løb mellem to kandidater i anden valgrunde - valget mellem den konservative Jacques Chirac og den højrenationale Jean-Marie Le Pen i 2002 er undtagelsen - og det har normalt betydet, at en præsidentkandidat i anden valgrunde har forsøgt at appellere til vælgere, som ikke stemte på dem i første runde. Men det har Emmanuel Macron faktisk afstået fra. Et eksempel er La France Insoumise (Det oprørske Frankrig), den yderste venstrefløj, som forsøgte at appellere til Macron om at droppe planerne om en reform af det franske arbejdsmarked – i bytte for en eventuel opbakning i anden valgrunde. Den udstrakte hånd afviste Macron med det resultat, at der ikke kom nogen formel opbakning fra venstrefløjen til at stemme på Macron. Den konservative katolske bevægelse Manif pour tous, som støttede den konservative Francois Fillon i første runde, var parat til at støtte Macron i anden runde, hvis han vel at mærke ville fjerne en ny lov, som tillader ægteskaber for personer af samme køn. Dén politiske invitation sagde Macron også nej tak til. Med meningsmålinger inden valget som pegede i retning af en klar sejr til Macron, så kunne præsidentkandidaten tillade sig at holde fast i sit politiske program – og det gjorde han. Men selv om en fransk præsident har stor magt, så er det stadig tvivlsomt, om Macron faktisk vil være i stand til at blive den nye politiske vind, som skal blæse Frankrig ud af økonomisk stilstand og massiv ungdomsarbejdsløshed. Macrons politiske bevægelse, En Marche!, er slet ikke repræsenteret i det franske parlament, Nationalforsamlingen. Og hvis Macron skal kunne gennemføre sit politiske program, så kræver det, at parlamentsvalget i juni bliver noget af en politisk revolution. Undersøgelser viser, at det potentielt er muligt for En Marche! at få et flertal i det franske parlament. Men det er langt fra en given sag, og det kan hurtigt vise sig, at Emmanuel Macron som Frankrigs næste præsident vil udgøre et mindretal i parlamentet, og at han vil skulle arbejde tæt sammen med en premierminister fra en anden politisk familie. Dét vil unægtelig gøre Emmanuel Macrons arbejde som præsident mere besværligt. Som en af sine første embedshandlinger vil Emmanuel Macron besøge de franske soldater, der er stationerede i udlandet, og den første tjenesterejse vil ikke overraskende gå til Berlin, hvor forbundskansler Angela Merkel vil tage imod. Og så vil Emmanuel Macron ellers hurtigt få hilst på sine øvrige kolleger blandt verdens førende stats- og regeringschefer. 25. maj er der NATO-topmøde i Bruxelles, og dagene efter er der G7-topmøde på Sicilien. Så inden månedens udgang har Macron fået hilst på en lang række politiske ledere fra Donald Trump til statsminister Lars Løkke Rasmussen (V).",Stéphanie Surrugue,Valg i Frankrig,2017-05-07T18:34:00+00:00,https://www.dr.dk/nyheder/udland/valgifrankrig/analyse-derfor-vandt-emmanuel-macron,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3851300,DR
,,,,,,,https://www.dr.dk/nyheder/tema/enhedslistens-arsmode,DR
,,,,,,,https://www.dr.dk/nyheder/tema/vandscooter-ulykke,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4183099,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3833348,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3724286,DR
Fagforbund i Aalborg vil ikke have besøg af Mette Frederiksen og Socialdemokratiet 1. maj,Flere dele af fagbevægelsen i Nordjylland ønsker ikke Mette Frederiksen som 1. maj-taler på grund af de aktuelle overenskomstforhandlinger. ,Afviser splid mellem fagforbund og S Opsigtsvækkende velkomst,"Mandag offentliggjorde Mette Frederiksen (S), at hun skifter valgkreds og fremover vil stille op til Folketinget som kandidat i sin egen hjemby Aalborg. Men havde hun håbet at finde opbakning allerede 1. maj på Arbejdernes Internationale Kampdag, må hun væbne sig med tålmodighed. Flere dele af fagbevægelsen i Aalborg og Nordjylland melder i dag ud, at de ikke ønsker at have Mette Frederiksen som taler på grund af de verserende overenskomstforhandlinger. Et af de fagforbund, der har sagt nej, er HK Nordjylland. - Det sker primært på grund af den forestående konflikt, hvor Mette Frederiksen kan komme til at agere som arbejdsgiver. Derfor ønsker vi ikke at give taletid til hende til 1. maj, der er arbejdstagernes kampdag, siger fællesformand for HK Nordjylland Mette Lyndgaard Pedersen. Det samme er meldingen fra 3F i Aalborg. - Vi synes ikke, det sømmer sig, at Socialdemokratiet i Kommunernes Landsforeninger har lagt stemmer til at lave så kraftigt et angreb på fagbevægelsen, som det er varslet med lockouten. Derfor er det ikke relevant at stille en socialdemokrat op foran vores medlemmer 1. maj, siger Allan Busk, formand for 3F i Aalborg. Allan Busk afviser, at Socialdemokratiet og fagbevægelsen generelt er rykket længere fra hinanden og partiformand Mette Frederiksens linje, men han siger, at han må tage vare på medlemmernes interesser. - Jeg er først og fremmest fagforeningsmand. Jeg er valgt af medlemmerne i 3F Aalborg, ikke af nogen som helst socialdemokrater. Hos Socialdemokratiet er formand for den nordjyske afdeling Mogens Vestergård Pedersen ked af fagforbundenes udmelding. Han afviser dog ligeledes, at det er udtryk for en øget afstand mellem fagforbundene og Mette Frederiksen. - Jeg oplever på ingen måde, at der er splid imellem Mette eller partiet på den ene side og så fagbevægelsen på den anden, siger Mogens Vestergård Pedersen. - Det er fagbevægelsens egen afgørelse, hvem de vil have til deres 1. maj-møder rundt omkring. Men lige umiddelbart forstår jeg det ikke, for jeg synes jo, at Mette er en dygtig og inspirerende og medrivende taler, som netop i de taler, man ser 1. maj, gør det rigtig godt, fortsætter han. Ifølge politisk analytiker i DR Bjarne Steensbeck er det en markant udmelding, som fagforbundene er kommet med. - Jeg synes, det er meget opsigtsvækkende. Det kommer samtidig med, at hun har meddelt, at hun stiller op i Nordjylland, og det er så den velkomst, hun får, konstaterer han. Han bider mærker i, at blandt andre Dansk Folkeparti i skikkelse af Kristian Thulesen Dahl har været ude at signalere opbakning til lærerne i den nuværende konflikt, mens Mette Frederiksen modsat har undgået at blande sig for meget af hensyn til de forskellige parter i forhandlingerne. - Mette Frederiksen har faktisk holdt sig lidt tilbage, og det er så åbenbart det, der er med til at provokere, siger Bjarne Steensbeck, der mener, at flere fagforeningsfolk har et horn i siden på Socialdemokratiet på grund af utilfredshed med regeringsindgrebet ved lærerlockouten i 2013. Også i LO Aalborg afviser man at få besøg af Mette Frederiksen, indtil der er fundet en løsning på konflikten. Ifølge DR Nordjyllands oplysninger gælder afvisningen også Socialdemokratiets borgmester i Aalborg, Thomas Kastrup-Larsen. Socialdemokratiets pressetjeneste oplyser til DR, at LO ellers på eget initiativ tilbage i januar inviterede Mette Frederiksen på besøg. Partisekretær Jan Juul Christensen skriver i den forbindelse: ""Vi har fået en invitation fra LO i Nordjylland, der gerne ville have Mette Frederiksen som taler 1. maj. Hvis den invitation er trukket tilbage, så er det jo sådan det er.""",Klaus Videbæk,Nordjylland,2018-03-14T08:00:00+00:00,https://www.dr.dk/nyheder/regionale/nordjylland/fagforbund-i-aalborg-vil-ikke-have-besoeg-af-mette-frederiksen-og,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3550573,DR
VIDEO Sidste gennemstilling i New Hampshire er i hus: Videre til South Carolina,USA-korrespondent Johannes Langkilde gør status på New Hampshire og ser frem på primærvalget i South Carolina.,,,Johanne Wulff Sørensen,Udland,2016-02-11T05:30:00+00:00,https://www.dr.dk/nyheder/udland/video-sidste-gennemstilling-i-new-hampshire-er-i-hus-videre-til-south-carolina,DR
Landsretten frifinder sygeplejerske for drab: Christina Hansen skyldig i fire drabsforsøg,"En erklæring fra Retslægerådet er medvirkende årsag til, at landsretten omstøder dom mod 32-årig sygeplejerske.",Erklæring såede tvivl om dødelige doser,"Den 32-årige sygeplejerske Christina Hansen havde til hensigt at dræbe tre patienter med dødelige doser af morfin, men det er ikke bevist, at hun rent faktisk dræbte dem. Sådan lyder dommen i ankesagen mod sygeplejersken, og dermed omstøder landsretten dommen fra byretten, hvor sygeplejersken blev dømt for tre drab samt et drabsforsøg og fik fængsel på livstid. Det er et enigt nævningeting, der er nået frem til den afgørelse. Sagen har stået på siden marts 2015, hvor kvinden blev anholdt efter en nattevagt på sygehuset. Sidste år blev hun som nævnt dømt, hvorefter sagen blev anket til Østre Landsret. Hun har ved begge instanser været tiltalt for at have dræbt tre patienter på Nykøbing Falster Sygehus, hvor hun arbejdede. Sygeplejersken er samtidig dømt for tyveri af medicin fra hospitalet, ligesom hun er fundet skyldig i at give sin dengang syvårige datter sovemedicin. Særligt en ting har ændret sig, siden sagen første gang kom for retten. Forsvarsadvokat Michael Juul Eriksen har fremlagt en erklæring fra Retslægerådet, der viser, at rådet ikke var enig i de udregninger, som Retskemisk Institut havde lavet til sagen i byretten. Udregninger omhandler, hvor meget medicin de fire berørte patienter i sagen har fået doseret. I første instans blev sygeplejersken dømt, og her blev mængderne af morfin, som patienter havde fået, beregnet til mellem 40 og 50 milligram af Retskemisk Institut. Vurderingen fra Retslægerådet lyder dog på, at patienterne kan have fået ned til 10 milligram, men at skønnet er behæftet med ""meget stor usikerhed"". Erklæringen fra det uvildige råd af eksperter har ikke desto mindre sået tvivl om de udregninger, som Retskemisk Institut har lavet. En dødelig dosis morfin ligger et sted mellem 10 og 30 milligram, har Retskemisk Institut anslået. Østre Landsret har også meget vægt på Retslægerådets erklæring, lyder det i forbindelse med afsigelsen af skyldkendelsen. Landsretten har ""i et meget væsentligt omfang"" lagt vægt på de samme beviser, som sygeplejersken blev dømt for i byretten. Men i dommen er der særligt lagt vægt på, at det ikke kan bevises, at Christina Hansen gav en overdosis morfin til patienterne, men at de har fået en dosis, det kan have været medvirkende til, de døde. ""Henset til mængden af morfin, tiltaltes kendskab til patienternes svagelige tilstand og tiltaltes sygeplejefaglige viden om virkning, dosering og farligheden af morfin, har samtlige nævninger og dommere fundet det godtgjort, at tiltalte har indset muligheden for, at de pågældende patienter ville dø som følge af hendes handlinger, og at tiltalte, da hun foretog handlingerne, har accepteret denne mulige følge,"" fremgår det af domsbogen. Anklager Karen Vistisen har kaldt erklæringen fra Retslægerådet for en ""ekstrem forsigtig udtalelse"", hvortil Michael Juul Eriksen har svaret, at: - Selvfølgelig skal vi lægge den højeste lægefaglige kundskab, vi har i det her land, til grund. - Og selvfølgelig skal vi være forsigtige. Vi taler om, at man vil give en kvinde fængsel på livstid for at have begået drab, sagde han i forbindelse med sin procedure i sagen. 32-årige Christina Hansen har hele tiden nægtet sig skyldig i sagen. Hun har siddet varetægtsfængslet siden marts 2015 - altså i over to år.",Nicolas S. Nielsen,Indland,2017-05-17T09:04:00+00:00,https://www.dr.dk/nyheder/indland/landsretten-frifinder-sygeplejerske-drab-christina-hansen-skyldig-i-fire,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3484768,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=4297827,DR
1 maj,,,,Carsten Thomsen,,,https://www.dr.dk/nyheder/1-maj-2015?focusId=3833788,DR
Sygeplejersker: Opvask og rengøringsarbejde tager tid fra patienterne ,Økonomien presser sygeplejerskerne på Sygehus Sønderjylland til at bruge tid på rengøring i stedet for patienterne. ,Ny ledelse arbejder på sagen,"Opvask af beskidte tallerkener og rengøring af kontorer var førhen ikke opgaver for sygeplejerskerne på Sygehus Sønderjylland. Men besparelser i regionerne på to procent hvert år siden 2003 som en del af produktivitetskravet fra regeringen har gjort, at alle skal løbe hurtigere og varetage flere opgaver end før. Det er ikke et problem for Janne Jensen, der er fællestillidsrepræsentant for sygeplejersker og radiologer på Sygehus Sønderjylland, at sygeplejerskerne skal udføre opgaver, der før lå til servicepersonale, portører og sekretærer. Men problemet opstår, når man ikke længere har tid til at varetage de sygeplejefaglige opgaver. - Det betyder, at der er mindre tid til den enkelte patient, og at medicin for eksempel bliver givet for sent, fortæller hun. Men arbejdspresset påvirker både patienter og sygeplejersker. - Vi får patienter, som er utrygge, som vi ikke kan give den tid og ro, vi vurderer, de skal have for at føle sig trygge i deres situation. Det påvirker den enkelte medarbejder og har i flere tilfælde ført til stress. Janne Jensen er bekymret for medarbejdernes mentale sundhed, fordi arbejdspresset er for meget. - Mine kolleger bliver stressede, og de er kede af det, når de går hjem. Det er ikke ualmindeligt, at nogen går grædende hjem, og så ringer de og fortæller om de ting, de ikke nåede i løbet af dagen, siger hun. I januar i år blev hele ledelsen på Sygehus Sønderjylland udskiftet på grund af uenigheder mellem medarbejdere og ledelse. Den nye ledelse med Eva Nielsen i spidsen som sygeplejefaglig chef er bevidst om problemerne med arbejdspres blandt sygeplejerskerne. - Ændringerne vil komme gradvist, og vi er i gang med kigge på arbejdspresset. I en rigtig travl hverdag skal lederne også kunne tage presset af medarbejdernes skuldre og sige at det er OK, hvis man ikke når det hele, understreger hun. På trods af sygeplejerskernes oplevelser med, at man nogle gange ikke giver medicin til tiden, mener Eva Nielsen ikke, at det er mindre sikkert at blive behandlet på Sygehus Sønderjylland. Samtidig erkender hun, at rengørings- og sekretærarbejde ikke bør falde på sygeplejerskerne. - Vi har mange fagprofessionelle, som bliver motiveret af at gøre et godt stykke arbejde, og som oplever et pres, hvis ikke de leverer den kvalitet de gerne vil. Derfor skal de her opgaver ikke tage til fra vores specialiserede medarbejdere, fastslår hun.",Maria Larsen,Syd- og Sønderjylland,2017-06-09T10:26:00+00:00,https://www.dr.dk/nyheder/regionale/syd/sygeplejersker-opvask-og-rengoeringsarbejde-tager-tid-fra-patienterne,DR
Flere går til angreb på læger og sygeplejersker,En stigning i vold på sygehuse får Region Sjælland til at tilbyde alle medarbejdere kursus i konflikthåndtering.,Vold og trusler stiger i akutmodtagelser Sådan får kollegerne hjælp Læge frygtede nyt angreb,"Vold og trusler er nu så stort et problem på de sjællandske sygehuse og institutioner, at regionen vil tilbyde personalet på samtlige afdelinger et kursus i at håndtere de ophidsede patienter og pårørende. Samtidig skal kollegahjælp til sygehusansatte, der har været udsat for ubehagelige oplevelser med agressive pårørende eller patienter, bredes ud som et tilbud til alle afdelinger i regionen. Det fortæller HR-direktør i Region Sjælland Marianne Evers. Tilbuddet om nogle dages kursus i konflikthåndtering ventes at komme til at omfatte mindst 1.000 medarbejdere. Her skal de blandt andet lære at nedtrappe konflikter og at vurdere, hvornår risikoen er så stor, at man for eksempel skal trække sig. De senere år er vold og trusler fra patienter og pårørende steget - ikke bare inden for psykiatrien, men også i akutmodtagelser og på almindelige hospitalsafdelinger og sociale institutioner. Alene i Region Sjælland steg antallet af arbejdsulykker med efterfølgende sygemelding med 31 til 340 sidste år, og hovedparten af stigningen skyldtes vold og trusler på sygehuse og sociale institutioner. Derfor har regionens såkaldte samarbejdsudvalg også besluttet, at en ordning med psykologisk førstehjælp, såkaldt debriefing, skal være et tilbud til alle afdelinger i regionen. Ordningen findes som et forsøg på Nykøbing Falster Sygehus. Her træder en kollega til, hvis nogen har været udsat for verbale eller fysiske overgreb. Det skal forebygge sygemeldinger, men ikke erstatte egentlig psykologbehandling, hvis det er nødvendigt. Kollega-hjælperne kaldes TRIM-instruktører, hvilket står for Traume-Risk-Management. Der er tale om læger og sygeplejersker, der hurtigt kan tage en struktureret samtale med den ramte kollega og følge op for at hjælpe kollegaen igennem den dårlige oplevelse. Overlæge Andrei Poukinski er en af dem, der træder til, når en kollega har været udsat for ubehageligheder. For nylig måtte han hjælpe en læge, der bogstavelig talt blev presset op mod væggen af en søn til en indlagt plejehjemsbeboer. - Kollegaen måtte trække sig fra den meget aggressive mand, fortæller Andrei Poukinski. Sønnen ville ikke finde sig i, at hans far ikke kunne blive indlagt på intensiv-afdeling, og han ville slet ikke lytte til lægens argumenter om, at faderen slet ikke ville have gavn af at ligge på intensiv: - Han ville bestemme, hvordan faderen skulle behandles. Han ville bestemme det hele, lyder det fra Andrei Poukinski. Siden havde lægen det meget svært, når han skulle se til patienten, for han frygtede, at sønnen igen ville komme og angribe ham. - Det var svært, fordi han havde en oplevelse af, at det var forkert, ligegyldigt hvad han gjorde, for patientens søn var uforstående og ønskede ikke dialog, siger Andrei Poukinski. Efter nogle samtaler lykkedes det dog lægen at komme sig over episoden: - Han har det godt igen. Han er på arbejde, og han laver stadig et godt stykke arbejde, også for den mand, konkluderer Andrei Poukinski.",Per Gade Gylderkærne,Sjælland,2017-06-07T05:50:00+00:00,https://www.dr.dk/nyheder/regionale/sjaelland/flere-gaar-til-angreb-paa-laeger-og-sygeplejersker,DR
Krise eller ej: Sygehusdebat er fuld af fakta-fejl,"Debatten om, hvorvidt de danske sygehuse er i krise, er præget af forkerte tal og fakta, fortæller Detektor. ",Tal-krig Nonsens-slutning Professor fortryder brug af tal Dansk Sygeplejeråd står fast Professor blander æbler og pærer Bruger forskellige tal om den samme gruppe Blander rundt på kroner og personer,"”Talgymnastik” og ”Lemfældig brug af tal”. Diskussion om tilstanden på de danske sygehuse er endt i en krig af tal i medierne Særligt professor i sundhedspolitiske analyser på Københavns Universitet, Signild Vallgårda, og formand for Dansk Sygeplejeråd, Grete Christensen, har smidt tal ind i debatten om, hvorvidt de danske sygehuse er i krise - både i et debatindlæg på Altinget.dk og i en efterfølgende debat på Radio24syv. Detektor har gået tallene efter i sømmene og fundet en række fejl: Flere af tallene er decideret forkerte, tal for forskellige grupper blandes sammen og andre tal præsenteres forkert. Diskussionen tog for alvor fart, da Signild Vallgårda skrev et indlæg på Altinget.dk, hvor hun blandt andet går i rette med fortællingen om, at sygehusvæsenet er i krise – ifølge hende viser tallene nemlig, ”at det ikke står så grelt til”. Ifølge professoren er aktiviteten nemlig steget mindre end udviklingen i antallet af læger og sygeplejersker på de danske sygehuse. ”I årene 2009-14 steg antallet af kontakter med 7,5 procent. Den stigende aktivitet skaber naturligvis behov for flere ansatte, eller omvendt, flere ansatte skaber øget aktivitet. Antallet af læger steg med 14 procent 2009-14, og antallet af sygeplejersker med 10 procent, det vil sige mere end antallet af kontakter,” skriver hun. Dagen efter svarede formand for Dansk Sygeplejeråd, Grete Christensen, igen med et indlæg på Altinget.dk. Og hun er ikke enig i den positive diagnose af de danske sygehuse. Ifølge Grete Christensen er sygehusene nemlig ”nødlidende” – en påstand hun underbygger med tal, der viser, at aktiviteten på sygehusene er steget mere end tilførslen af penge: ”Ifølge Sundhedsdatastyrelsen har stigningen i perioden derimod været hele 26,4 procent. Denne vækst i opgaver skal sættes i forhold til, at det samlede sundhedsfaglige personale på sygehusene fra 2009-2014 kun steg med 4 procent.” Men der er faktisk ingen af tallene, der dokumenterer, om sundhedsvæsenet er i krise eller ej. Det fortæller professor i sundhedsøkonomi ved Syddansk Universitet Kjeld Møller Pedersen. - Begge siders brug af tal er en fejlslutning, siger han til Detektor. Signild Vallgårdas pointe om, at aktiviteten er steget mindre end udviklingen i antallet af læger og sygeplejersker, betyder ikke nødvendigvis, at der er mindre pres – eller krise – på de danske sygehuse. - For eksempel vil en nyuddannet, der bliver ansat på et sygehus, ikke fra dag et gå ind og levere ligeså meget som en person med erfaring. Og flere penge betyder heller ikke nødvendigvis mindre pres, for der kan være flere udgifter til eksempelvis dyrere medicin, siger Kjeld Møller Pedersen og skyder dermed Signild Vallgårdas argumentation ned. Han tilføjer, at tallene heller ikke besvarer spørgsmålet om, der er ressourcer nok - blot at der er blevet tilført flere ressourcer i tidens løb. Heller ikke Grete Christensens tal-argumentation holder vand, fortæller Kjeld Møller Pedersen. Selvom aktiviteten på sygehusene er steget mere end tilførslen af ressourcer, betyder det nemlig ikke nødvendigvis, at sygehusene er nødlidende. - Det er en nonsens-slutning at påpege, at sygehusene er nødlidende, fordi udviklingen i økonomien ikke følger med udviklingen i aktiviteten. Der kan jo være kapacitet, der ikke er udnyttet optimalt. Det kan for eksempel være betjening af maskiner, som man ikke i dag udnytter optimalt, siger Kjeld Møller Pedersen og skyder dermed også Grete Christensens argument ned. Detektor har spurgt Signild Vallgårda, hvorfor hun bruger tal, når de nu ikke dokumenterer pointen om, at sygehusvæsenet ikke er i krise. - Altså jeg brugte de tal - og det fortryder jeg også lidt - men jeg brugte de tal for at sige, at der har været vækst i sundhedsudgifterne. Det hele kom af, at jeg blev irriteret over, at folk de taler om besparelser og nedskæringer, når der ikke sker besparelser og nedskæringer. Du har ret i, at der er tilført flere penge. Men du skriver jo også, at tallene viser, at der ikke er krise i sundhedsvæsenet. Blander du ikke to diskussioner sammen? - Jo, og det var virkelig dumt, for det forplumrer hele diskussionen, og det forplumrer hele det budskab, jeg ville komme med, nemlig at der bliver tilført flere penge til sundhedsvæsenet. Grete Christensen mener – modsat både Kjeld Møller Pedersen og Signild Vallgårda – at man godt kan bruge forskellen mellem aktivitet og ressourcer til at dokumentere, at sygehusene er nødlidende. - Jeres eksperter kan jo godt mene, at det ikke giver mening at bruge de tal. Men det mener jeg, at de gør. Så må du forklare, hvordan aktivitet- og væksttal dokumenterer, at sygehusene er nødlidende. - Jeg er godt klar over, at det ikke er det fuldstændige billede. Men når der er så stor forskel på stigningen i aktivitet og stigningen i den økonomiske vækst, synes jeg, det tegner et tydeligt billede af udviklingen. Det tror jeg godt, folk kan se. Også selvom man kan effektivisere. Ser man nærmere på de tal og sammenligninger, der bruges i debatten, viser det sig, at der er flere fejl. Særligt professor i sundhedspolitiske analyser Signild Vallgårdas brug af tal, går galt. Blandt andet i citatet fra Altinget.dk, hvor hun skriver, at antallet af kontakter i sundhedsvæsenet kun er er steget med 7,5 procent i perioden fra 2009–2014, mens antallet af læger og sygeplejersker er steget med henholdsvis 14 procent og 10 procent i samme periode. Men Signild Vallgårda falder i en velkendt statistikfælde, hvor hun sammenligner æbler og pærer. Den stigende aktivitet dækker nemlig over aktiviteten i det danske sundhedsvæsen, hvorimod tallet for udvikling i antallet af læger og sygeplejersker kun dækker sygehusene. Ser man alene på udviklingen i aktiviteten på danske sygehuse, er stigningen væsentlig højere, men varierer afhængigt af, hvordan man gør det op. - Det er helt klart en fejl, at jeg har kigget på sundhedsvæsenet med aktiviteten og sygehusene i forhold til de ansatte. Skal du ikke som ekspert have styr på de sundhedspolitiske analyser? - Jo, jeg har begået en fejl. Og det sker, selv for professorer. Og det er selvfølgelig meget beklageligt. Men er det så overhovedet de rigtige tal, Signild Vallgårda bruger for antallet af læger og sygeplejersker, når hun skriver på Altinget.dk, at antallet er steget med henholdsvis 14 og 10 procent? Lytter man til debatten i Radio24syv, bliver man i tvivl, for her siger hun, at antallet er steget med henholdsvis 8 og 6,5 procent. Da Detektor kontakter Signild Vallgårda og spørger, hvor hun henter sine tal henne, henviser hun til Sundhedsdatastyrelsen. Og ser man på deres tal for antal beskæftigede i sygehusvæsenet, er der i perioden fra 2009–2014 kommet 13,12 procent flere læger og 6,52 procent flere sygeplejersker. Signild Vallgårda får altså sagt både rigtige og forkerte tal. - Det er selvfølgelig ikke i orden, at jeg ikke har brugt de rigtige tal. Eller at jeg ikke har regnet det rigtigt ud. Men det ændrer ikke ved, at konklusionen bliver den samme, uanset hvilke tal man bruger, nemlig at der ikke sker nedskæringer i sygehusvæsenet. Selvom langt de fleste tal-fejl i sygehusdebatten knytter sig til Signild Vallgårda, kan Grete Christensen ikke sige sig helt fri fra at rode rundt i fakta. I indlægget fra Altinget.dk skriver hun nemlig, at der er sket en stigning i antallet af sundhedsfagligt personale. ”Det samlede sundhedsfaglige personale på sygehusene fra 2009-2014 steg kun med 4 procent”. I debatten på Radio24Syv siger hun derimod, at de fire procent dækker over stigningen i tilførslen af penge - penge, som også går til andet end personale. Detektor har tjekket tallene, og det viser sig, at de fire procent dækker over en stigning i personalet. Grete Christensen bruger altså tallet forkert i Radio24syv. - Det er en tanketorsk. Jeg sidder ikke med noterne foran mig. Det gik stærkt i de der dage, og der var mange presseindslag den dag, siger hun til Detektor.",Christian Egelund Idorn,Indland,2017-06-15T13:57:00+00:00,https://www.dr.dk/nyheder/indland/krise-eller-ej-sygehusdebat-er-fuld-af-fakta-fejl,DR
Regionernes økonomi faldet på plads: En halv milliard ekstra til sundhedsområdet,"Det omstridte produktivitetskrav, som regionerne gerne så afskaffet, står dog ved magt.",Produktivitetskrav bliver Fokus på sammehæng og kvalitet,"Regeringen er her til aften blevet enig med Dansk Regioner om regionernes økonomiske ramme for næste år. - Det er en rigtig god aftale, vi har lavet med Danske Regioner, siger finansminister Kristian Jensen (V) og fortsætter: - Jeg er glad for, at det har været muligt at løse en lang række af de udfordringer, som vi har på sundhedsområdet. Økonomien i sundhedsområdet har nemlig stået øverst på forhandlingsdagsordenen. Danske Regioner gik til forhandlingsbordet med kravet om, at der skulle tilføres 2,1 milliarder kroner ekstra til at dække de øgede sygehusudgifter. Det er dog kun blevet til en halv milliard kroner ekstra næste år, fremgår det af aftaleteksten. Formanden for Danske Regioner, Bent Hansen (S), er dog tilfreds med det beløb. - Det har været en sej kamp at finde hinanden. Når man går ind i forhandlinger, har man altid høje ambitioner. Men vi er tilfredse med det niveau, vi ender på. Vi tror, at vi kan drive et rigtigt godt sundhedsvæsen i forhold til borgerne for de penge næste år, siger han og peger på, at pengene først og fremmest skal målrettes den voksende andel af ældre borgere. - Der bliver også flere med kroniske sygdomme, og dem skal vi gøre noget mere for. Vi skal sikre, at vi på den måde kan opretholde den høje kvalitet og den korte ventetid. Regionerne gik derudover til forhandlingerne med kravet om, at det såkaldte produktivitetskrav til sygehusene - som betyder, at de hvert år skal levere en større aktivitet for de samme penge - skulle udfases. Kravet, der er på to procent om året, har eksisteret siden 2003, og i kroner og ører betyder kravet, at sygehusene i år skal levere en produktionsværdi på cirka 1,3 milliarder kroner mere end sidste år. Men ifølge Dansk Regioner vil udgifterne til sundhedsvæsenet stige næste år, og derfor ville de af med kravet for at kunne leve op til de nye vilkår. Det lykkedes dog ikke Bent Hansen at komme igennem med det krav. Det er dog netop blevet vedtaget, at man fra politisk side skal arbejde med en ny styringsanalyse, som kigger på, hvad de gode og mindre gode sider af den nuværende model er. Selvom produktivitetskravet ifølge finansminister Kristian Jensen (V) betyder, at sygehusene producerer meget mere og at ventelisterne falder, så erkender han også, at der er udfordringer, som regeringen gerne vil kigge på i samarbejde med regionerne. - I fællesskab skal vi udarbejde en ny styringsplatform, som vi skal drøfte i foråret 2018 forud for økonomiaftalen i 2019, siger han. Den analyse er Bent Hansen også tilfreds med, når det nu ikke kunne være anderledes. - Vi kunne konstatere, at der er et flertal i Folketinget, der ikke ville fjerne det endnu. Men jeg er tilfreds med det analysearbejde, der går i gang efter sommerferien, så vi i starten af 2018 kan drøfte en model, vi synes lidt bedre om, siger han. Hvad siger du til, at dine medarbejdere endnu et år skal løbe to procent hurtigere for at komme i mål med den aftale, du indgår? - Sådan er det jo i forhandlinger. Det, at få det hele på én gang, det lykkes ikke altid. Nu får vi en analyse og får beskrevet styrker og svagheder i den nuværende model. Vi får også vores synspunkter ind i analysen, og så har vi et rigtig godt og gennemarbejdet grundlag, som vi kan diskutere ud fra, siger han og peger på, at han ønsker en model med ""mere fokus på sammenhæng og kvalitet"". Finansministeren understreger samtidig, at et produktionskrav på to procent årligt ikke er lig med, at folk så også skal løbe hurtigere. Produktiviteten kan også øges ved, at man eksempelvis bruger ny teknologi, siger han. Derudover er regionerne og regeringen blevet enige om, at der på anlægssiden skal investeres syv milliarder kroner i sundhedsvæsnet, og de penge skal blandt andet bruges på byggeriet af de nye supersygehuse. På samme måde skal man finde ud af, hvordan man kan mindske bureaukratiet på sundhedsområdet, ligesom der skal findes tværgående løsninger til gavn for borgere og virksomheder.",Per Bang Thomsen (tpth@dr.dk),Politik,2017-06-06T19:33:00+00:00,https://www.dr.dk/nyheder/politik/regionernes-oekonomi-faldet-paa-plads-en-halv-milliard-ekstra-til-sundhedsomraadet,DR
Såret kongresmedlem skal opereres igen efter skud,"Republikaneren Stephen Scalise er stadig i kritisk tilstand, efter at han blev skudt på en baseballbane i går.",,"Det højtstående kongresmedlem Stephen Scalise er stadig i kritisk tilstand, efter at han blev skudt på en baseballbane i delstaten Virginia i går. Han skal have foretaget flere nye operationer, oplyser MedStar Washington Hospital Center ifølge avisen The Washington Post i en pressemeddelelse. Scalise blev ramt af skud i venstre hofte, da en mand åbnede ild mod amerikanske politikere, som trænede til en årlig baseballkamp. Ifølge hospitalet brækkede Scalise flere knogler i kroppen. Han har desuden skade på organer og indre blødninger. Angrebet skete, da Det Republikanske Partis baseballhold trænede til den store, årlige kamp mod de demokratiske rivaler. Scalise er en af præsident Donald Trumps mest loyale støtter. Han er blandt andet tilhænger af præsidentens omdiskuterede indrejseforbud, der gentagne gange er blevet afvist af amerikanske domstole, og han er stor tilhænger af retten til at bære våben. Donald Trump besøgte i går Scalise på hospitalet sammen med sin kone, Melania, skriver The Washington Post. Stephen Scalise har posten som 'indpisker'. Posten indebærer ansvaret for at bevare partidisciplinen, og sikre at alle stemmer for de forslag, der støttes af partiet. /ritzau/",,Udland,2017-06-15T04:54:00+00:00,https://www.dr.dk/nyheder/udland/saaret-kongresmedlem-skal-opereres-igen-efter-skud,DR
Yngre Læger: Truende pårørende bør kunne få besøgsforbud ,"Formand frygter, at en stigning i vold og trusler mod ansatte kan få læger til at kvitte jobbet.",Sygehuse bør sige fra Forbud mod besøg på hospitalet Risiko for at læger forlader faget,"Der skal trækkes en streg i sandet over for pårørende, der truer læger og sygeplejersker på sygehusene. Det mener formanden for Yngre Læger, Camilla Rathcke. Trusler og vold fra utilfredse pårørende og patienter har i de senere år været et stigende problem. Ikke bare i psykiatrien, men også i akutmodtagelser og på sygehus-afdelinger. I en undersøgelse blandt Yngre Læger sidste år svarede over hver tiende adspurgte læge, at han eller hun havde været udsat for vold eller trusler i sit kliniske arbejde. Ud af 12.000 adspurgte medlemmer svarede knap 3.000, og 1.338 af dem gav udtryk for, at de havde oplevet vold eller trusler på jobbet. Derfor bør sygehusledelserne i højere grad reagere, siger formand Camilla Rathcke til DR Sjælland: - Nogle steder, hvor det er de pårørende, der måske truer eller forgriber sig, synes jeg klart, at hospitalerne skal sige fra og sige, at det er noget, vi ikke vil tillade og byde vores personale. Den aggressive fremfærd fra pårørende kan nemlig ikke bare gå ud over de ansatte, men også patienterne, siger Yngre Lægers formand: - Det handler også om medpatienters sikkerhed, når de bliver vidne til den slags situationer. Camilla Rathcke foreslår, at pårørende, der truer eller er voldelige, bør kunne få besøgsforbud - og så skal de have denne besked: - Du kan ikke komme her og besøge din mor eller far, hvis du behandler personalet på den her måde. Et besøgsforbud bør også i særligt grove tilfælde følges op af en politianmeldelse, tilføjer hun. Vold og trusler på sygehusene kan i sidste ende få læger til at forlade faget. Derfor bør problemet tages langt mere alvorligt, mener Camilla Rathcke. En episode, hvor en pårørende for eksempel truer med at opsøge lægen derhjemme, kan have store følger for den enkelte læge, siger Camilla Rathcke: - Så kan man blive bekymret for at gå på vagt eller stå alene på stuen. Man kan have en knugende fornemmelse i maven, inden man skal på arbejde - eller man kan være fristet til at melde sig syg, når man skal have en de vagter, man ikke bryder sig om. For nogle læger kan konsekvensen blive, at de helt overvejer at forlade faget, mener Camilla Rathcke : - Hvis det får nogen til at overveje, hvordan de skal være læge, eller sige, at de ikke vil arbejde på hospital eller ikke bruge deres lægefaglige uddannelse på det her, så mister vi nogle læger, vi skal bruge, lyder det fra Yngre Lægers formand. Hun siger, at der er et mørketal af episoder, og at sygehuspersonalet bør indberette alle hændelser.",Per Gade Gyldenkærne,Sjælland,2017-06-07T07:55:00+00:00,https://www.dr.dk/nyheder/regionale/sjaelland/yngre-laeger-truende-paaroerende-boer-kunne-faa-besoegsforbud,DR
,,,,,,,https://www.dr.dk/nyheder/tema/pabud-til-slagelse-sygehus,DR
Massiv kritik af produktivitetskrav i sundhedsaftale preller af på regeringen,"Finansminister Kristian Jensen mener, at aftalen med Danske Regioner vil betyde gladere patienter.",Finansminister tror på bedre patientoplevelse Sygeplejersker: Ingen tid til vand eller bad Uklart hvor længe produktivitetskravet fastholdes,"Blækket var knap nok tørt på den nye økonomiaftale for 2018 mellem regeringen og Danske Regioner, før kritikken af den brød ud i lys lue. Aftalen fastholder det årlige produktivitetskrav på 2 procent, der betyder, at regionerne skal levere mere for de samme penge hvert år. Det kritiseres af Lægeforeningen og Dansk Sygeplejeråd, der ikke mener, kravet er muligt at opnå eller på nogen måde vil gavne patienterne. Kritikken vinder også gehør blandt folkevalgte, hvor SF og Enhedslisten allerede har meldt ud, at de ikke vil stemme for aftalen, mens Dansk Folkepartis sundhedsfordfører Liselott Blixt også har meldt sig i koret af kritikere. - Jeg synes jo, det er trist, man ikke har fjernet produktivitetskravet, og at der ikke er kommet nogle flere midler til området, for det betyder jo, at vi stadig vil se et sundhedsvæsen under pres, siger hun til DR. Læg dertil i puljen af kritikere de socialdemokratiske regionsrådsformænd – dem er der tre af – og måske mest bemærkelsesværdigt venstremanden Jens Stenbæk, der foruden at være partifælle med finansminister Kristian Jensen, er regionsrådsformand i Region Sjælland. Sidstnævnte mener ikke, at aftalen er med til at give mere sundhed, som finansministeren ellers har solgt aftalen på. Kristian Jensen afviser, at produktivitetskravet på to procent vil betyde, at flere i sundhedssektoren skal til at løbe stærkere. Det siger han i et interview med DR’s Orientering. - Det vigtige er ikke, man skal løbe hurtigere, men at man skal arbejde smartere. Hvis man kigger på operationerne, så er det at få udskiftet en hofte noget, der går meget hurtigere i dag end for ti år siden. Vi kan se, der er en stor udvikling på vej inden for teknologi for patienterne. Mens produktivitetskravet fastholdes, så hæfter finansministeren sig i stedet ved, at der med aftalen er afsat mindst 2,2 milliarder kroner næste år til nyanlæg på området - Det her vil komme til at mærkes positivt for patienterne, for der bliver tilført nogle flere midler til at udøve et bedre sundhedsvæsen og der bliver skabt rum til, at regionerne kan investere i ny strålebehandling og andet, sådan at vi får udskiftet noget af det udstyr, der er ved at være slidt, siger Kristian Jensen. Der skal jo stadig løbes hurtigere for omtrent 1,3 milliarder kroner (I kroner betyder et produktivitetskrav på 2 procent, at sygehusene i år skal levere en produktionsværdi på cirka 1,3 milliarder kroner mere end sidste år, red.) Er det ikke noget, man vil kunne mærke? -. Jeg er ikke enig i, der skal løbes hurtigere. Der skal løbes kortere. Der skal findes de genveje, der er i systemet, og man skal sørge for at indføre ny teknologi, sådan at man er bedre til at få udnyttet resurserne optimalt. Der er ikke nogen patienter, der bliver gladere af, at en behandling tager flere dage, hvis den kan gøres på færre dage. Vi har de senere år set, at patienterne bliver hurtigere udskrevet. Forrest i køen af kritikere står Dansk Sygeplejeråds formand Grete Christensen, der fremhæver en række negative effekter af produktivetskravet, der siden 2007 har lydt på 2 procent om året. - Medarbejderne kan se, de ikke kan løfte den kvalitet i opgavevaretagelsen, som de gerne ville. Det er tydeligt, at sygeplejersker fortæller beretninger om, hvordan de ikke har tid til at give et glas vand til patienterne eller hjælpe dem med at blive vasket. Der er medarbejdere, der bliver syge af at gå på arbejde, fordi de er så pressede, som de er, siger hun til DR Nyheder. Direkte adspurgt om, hvorvidt Kristian Jensen kan acceptere de konsekvenser af produktivetetskravet, lyder svaret: - Det accepterer jeg heller ikke. Det er derfor, der bliver afsat flere penge til sundhedsvæsenet. Kristian Jensen, det, som Grete Christensen giver udtryk for, er sådan, som det ser ud i dag. Hun siger specifikt, at det er produktivitetskravet på to procent, der er skyld i, at de oplever kollegaer, der bliver syge at gå på arbejde og at patienter ikke får vand, når de beder om det eller kan få et bad, når de beder om det. Det er netop på grund af kravet, som I vælger at fastholde. Når du siger, du ikke vil acceptere det, så gør du det jo samtidig. Du fastholder den del af politikken, som fører til det. Hvordan vil du gøre op med det? - Jeg har investeret en halv milliard i et bedre sundhedsvæsen. Vi har sat os ned sammen med regionerne og sagt: Hvad er det, der skal til, for at vi til næste år kan kigge på, om der er muligheder for forbedringer i forhold til den styringsgennemgang, der er. Sundhedsvæsnet er et af de få offentlige områder, der det seneste år har fået tilført flere medarbejdere, fordi det har været regeringens prioritet, at det sundhedsvæsen, som vi har i Danmark, skal være godt og trygt. Hvor længe vil du stå på, at det produktivitetskrav er den rette vej for sundhedsvæsnet? - Må jeg bare nævne igen. Regionerne har leveret mere i produktivitet, end det regeringen har bedt om. Og Grete Christensen peger så på, hvilke konsekvenser det har haft… - Jeg fortæller, hvad regeringen beder om. Vi har bedt om 2 procents produktivitetsvækst. Regionerne har leveret 2,4 procent i gennemsnit. Der er ikke noget, der tyder på, at det ikke også vil blive leveret i indeværende år til gavn for patienterne. Samlet får Danske Regioner 500 millioner kroner ekstra til sundhedsområdet efter forhandlinger med regeringen om den økonomiske ramme for 2018. Det skal ses i forhold til regionernes samlede udgifter til sundhed, der årligt ligger over 100 milliarder kroner.",Nicolas S. Nielsen,Politik,2017-06-07T19:00:00+00:00,https://www.dr.dk/nyheder/politik/massiv-kritik-af-produktivitetskrav-i-sundhedsaftale-preller-af-paa-regeringen,DR
Dansk Sygeplejeråd: Farligt når læger ikke taler godt nok dansk,"Formanden for Danske Regioner afviser, at der skal indføres nye test af udenlandske lægers sproglige kompetencer.","Læger fra Litauen, Polen og Rusland Bent Hansen: Den lokale ledelse har ansvaret Afviser ekstra test af læger Drastisk indgreb","Sygeplejersker på de danske hospitaler oplever jævnligt sprogbarrierer mellem patienter og udenlandske læger, der ikke taler godt nok dansk. Og det går ud over patientsikkerheden, siger Anni Pilgaard, der er 1. næstformand i fagorganisationen Dansk Sygeplejeråd. - Man skal ikke kunne ansættes som sygeplejerske eller læge i Danmark, før man mestrer sproget, for det er alt for farligt, siger hun. Slagelse Sygehus fik i går et påbud fra Styrelsen for Patientsikkerhed. Det betyder, at sygehuset ikke længere må modtage og behandle akutte neurologiske patienter med epilepsi, hjernehindebetændelse, slagtilfælde og nervelidelsen Guillain-Barré syndrom. Styrelsen vurderer, at hospitalet ikke kan varetage deres behandling forsvarligt, selvom sygehusledelsen har arbejdet på at komme problemerne til livs. Det fremgår blandt andet af tilsynsrapporten, der danner grundlag for påbuddet, at flere af de neurologiske speciallæger er uddannet i lande som Litauen, Polen og Rusland. I rapporten henvises til ""væsentlige sprogmæssige barrierer"" mellem læger på den ene side og patienter og plejepersonale på den anden side. Anni Pilgaard kender ikke de konkrete forhold på Slagelse Sygehus, men hun understreger, ""at risikoen for fejl øges markant"", hvis sundhedspersonale ikke kan kommunikere med en patient. - Derfor bør arbejdsgiverne ikke ansætte udenlandsk personale, herunder læger, uden at tilbyde dem et intensivt danskkursus. Og den enkelte, der ønsker ansættelse i Danmark, må lægge sig i selen for at lære sproget, siger hun. Regionrådsformand i Region Sjælland Jens Stenbæk afviser, at påbuddet til Slagelse Sygehus skyldes sprogbarrierer. - Det har noget at gøre med, at vi er i en situation, hvor der ikke er tilstrækkeligt med speciallæger i forhold til denne gruppe, og derfor er der flere, der skal overflyttes til et andet sygehus. Påbuddet er ikke bundet i sproglige problemer, siger han. Formanden for Danske Regioner, Bent Hansen, bekræfter, at der mangler neurologiske speciallæger i hele landet. - Det er helt naturligt, at man derfor forsøger at rekruttere på alternativ vis, siger han. Regionsformanden vil ikke garantere, at problemer som dem på Slagelse Sygehus ikke opstår igen. - Når der er mangel på speciallæger på nogle områder, så kan man ikke undgå, at sådanne situationer opstår, siger han. Bent Hansen understreger, at sygehusene ”ikke må kravle over, hvor gærdet er lavest” og ansætte dårligere læger på grund af manglende arbejdskraft. - Det er simpelthen ikke acceptabelt. Så den lokale ledelse skal påtage sig opgaven med hele tiden at følge op på, om kvaliteten er i orden, siger han. - Det kan godt være, at nogle ledelser ikke har gjort det. Men det skal de gøre. Vi kan ikke lade patienter i stikken og lade som om, at kvaliteten er i orden, hvis den ikke er det, siger han. Der er forskellige krav til udenlandske læger, der vil arbejde i Danmark, alt efter om de er uddannet i Norden og EU, eller om de er uddannet i et andet land. Læger fra Norden og EU skal ikke bestå en sprogtest for at kunne arbejde i det danske sundhedsvæsen. De skal dog kunne have ”en forsvarlig kommunikation” med patienter, pårørende og andet sygehuspersonale. Bent Hansen mener ikke, at der skal indføres nye test. I stedet skal de fem regioner indskærpe over for de lokale, lægelige ledelser, at de skal opretholde kvaliteten af det arbejde, som deres danske såvel som udenlandske lægekolleger udfører. Og mens vi venter på at få flere speciallæger i neurologi, kan det ifølge Bent Hansen være nødvendigt at samle nogle enheder og samtidig fjerne alle arbejdsopgaver, der kan klares af andre faggrupper, fra speciallægerne. - Det, at vi har én sag, hvor styrelsen har grebet så drastisk ind, betyder ikke, at hele systemet skal laves om. Men vi skal sørge for, at patienterne får den nødvendige kvalitet, og at der bliver fulgt op i klinikken til daglig, siger han. - Det er dét, der betyder noget. Ikke et nyt eksamenssystem, ikke nogen nye papirer. Det gavner ingen. Hos Dansk Sygeplejeråd har man også tillid til, at danske myndigheder grundigt kontrollerer, om sygeplejersker såvel som læger har de påkrævede kompetencer, før de får autorisation til at arbejde i Danmark. - Vi skal blive ved med at bevare tilliden til vores ministerier og Sundhedsstyrelsen, men så skal de også lægge sig i selen for, at der ikke kommer nogen smuttere, siger Anni Pilgaard.",Lisbeth Quass,Indland,2017-06-30T18:25:00+00:00,https://www.dr.dk/nyheder/indland/dansk-sygeplejeraad-farligt-naar-laeger-ikke-taler-godt-nok-dansk,DR
Alle anholdte efter London-angreb er løsladt,"De 12 personer, der blev anholdt efter angrebet i den britiske hovedstad lørdag aften, er løsladt.",,"Samtlige anholdte efter attentatet i den britiske hovedstad, London, lørdag aften, er nu løsladt uden sigtelser. Det meddeler London-politiet Metropolitan Police i en erklæring. Det har tidligere været fremme, at 12 mennesker blev anholdt. Derefter blev to løsladt, og nu meldes de sidste ti altså også at være på fri fod igen. De blev alle anholdt i bydelen Barking i det østlige London. /ritzau/",,Udland,2017-06-05T21:09:00+00:00,https://www.dr.dk/nyheder/udland/alle-anholdte-efter-london-angreb-er-loesladt,DR
Krisemøde: Psykiatere slår alarm over Sundhedsplatformen,Mandag var der krisemøde blandt Region Hovedstadens psykiatere om et nyt it-system. ,,"En patient, der fik dobbelt så meget antipsykotisk medicin, som partienten burde, og selvmordstruede patienter, der forlader hospitalet på grund af for lang ventetid. Det er nogle af de problemer, der har fået psykiaterne i Region Hovedstaden til at slå alarm over it-systemet Sundhedsplatformen. I går mødtes psykiaterne med ledelsen i Region Hovedstaden for at gøre opmærksom på de problemer, de oplever. - Et eksempel er en patient, der har fået dobbelt dosis af den antipsykotiske medicin Leponex hen over en weekend. Det er en type medicin, der normalt skal overvåges med blodprøver og kontrol af hjertet. Patienten var nået at blive rigtig dårlig, da man opdagede, at dosissen i Sundhedsplatformen var fordoblet, siger psykiater, overlæge og formand for Overlægerådet i Region Hovedstadens Psykiatri, Gitte Ahle. Et andet problem er ifølge psykiaterne, at de skal bruge for meget tid på at skrive journal: - I psykiatrien beskriver vi patienterne meget nøje, vi kan ikke bare klikke nogle symptomer af. Vi er ikke uddannet til at skrive, så når vi selv skal gøre det, kommer det til at tage rigtig lang tid, og patienterne kommer til at vente. Vi risikerer, at selvmordstruede og farlige patienter ikke kan udholde at vente og forlader skadestuerne, siger Gitte Ahle. Regionsdirektør i Region Hovedstaden Hjalte Aaberg opfordrer psykiaterne til at give Sundhedsplatformen mere tid. - Jeg kan godt forstå bekymringen, for der er mange ting, der skal lægges om både teknisk og vanemæssigt. Men vi bliver fulgt hver måned af Styrelsen for Patientsikkerhed, og erfaringen er, at vi er kommet meget sikkert igennem den her transformation, og det regner jeg også med, at vi fortsat gør, siger han. I forhold til Gitte Ahles eksempel på en patient, der fik en overdosis, peger han på, at det er umuligt at undgå fejl. - Uden at tale problemerne ned, så sker der medicineringsfejl i det offentlige sundhedsvæsen hver dag, og noget af det, vi glæder os til med færdigimplementeringen af Sundhedsplatformen, er at undgå nogle af de fejl.",Ida Nathan,København,2017-06-27T07:10:00+00:00,https://www.dr.dk/nyheder/regionale/hovedstadsomraadet/krisemoede-psykiatere-slaar-alarm-over-sundhedsplatformen,DR
Politiet beklager manglende opfølgning på tidligere bortførsel af barn: Klar fejlvurdering,"- Vi burde have talt med pigen og hendes familie, siger chefpolitiinspektør.",,"Østjyllands Politi beklager nu, at de ikke fik fulgt ordentligt op på af en anmeldelse fra sidste år, hvor et andet barn på en børneinstitution i Aarhus V blev løftet over et hegn af en fremmed mand - ligesom den episode, der fandt sted i onsdags. - Vi burde have fulgt mere op, end vi gjorde, og det er en klar fejl fra vores side, siger chefpolitiinspektør Klaus Arboe Rasmussen fra Østjyllands Politi. - Vi fik sidste år en henvendelse om, at et barn var blevet løftet over en hegn. Det var andenhånds-oplysninger, og dem fik vi simpelthen ikke fulgt op på. Det er klar fejlvurdering fra vores side, siger han. Onsdag blev en fireårig pige ifølge politiet løftet over hegnet og bortført fra en daginstitution i Aarhus Vest. En 33-årig mand er siden blevet sigtet for at bortføre pigen og udsætte hende for seksuelle overgreb. Tidligere i dag kom det så frem, at det ikke er første gang, at et barn i en aarhusiansk daginstitution bliver løftet over hegnet af en fremmed. En forælder til et barn i Børnehuset Hobitten har overfor DR Østjylland fortalt, at forældrene sidste år fik besked fra institutionen om, at en pige var blevet løftet over hegnet af en fremmed. Klaus Arboe bekræfter, at politiet i den forbindelse fik den samme besked, men at de altså alligevel ikke fik fulgt ordentligt op på henvendelsen. - Vi fik henvendelsen fra institutionen sidste år, og det burde vi selvfølgelig have fulgt op på ved at snakken med pigen og hendes familie. Det var det, vi ikke fik gjort, og det er en klar fejlvurderingen, siger han. Politiet ved endnu ikke, om der er en forbindelse mellem de to episoder, men det er nu noget, de tager med i deres efterforskning, fortæller chefpolitiinspektøren.",Villy Vestergaard,Østjylland,2017-06-16T13:33:00+00:00,https://www.dr.dk/nyheder/regionale/oestjylland/politiet-beklager-manglende-opfoelgning-paa-tidligere-bortfoersel-af,DR
Regeringen vil tillade dyrkning af cannabis til medicinsk brug,"Dyrkningen skal foregå parallelt med fireårig forsøgsordning, siger minister,",,"Der skal kunne dyrkes medicinsk cannabis i Danmark. Sådan lyder det fra sundhedsminister Ellen Trane Nørby (V), der lægger op til, at danske landmænd skal have tilladelse til dyrke den medicinske cannabis parallelt med en fireårig forsøgsordning, der sættes i gang fra januar næste år. Forsøgsordningen, hvor alvorligt syge mennesker kan tilmelde sig en ordning med medicinsk cannabis, er hovedårsagen til, at regeringen nu vil gøre det lovligt for danske producenter at producere cannabis, forklarer ministeren. - Det handler grundlæggende om, at det er danske producenter, som også får lov til at levere på det her område, siger Ellen Trane Nørby. Over for Politiken har både Dansk Folkeparti og Socialdemokratiet stillet sig positive over for forslaget, og dansk landbrug har tidligere meldt ud, at man er klar til at påtage sig rollen som leverandør. Det kommer til at kræve en dyrkningstilladelse, hvis man som landmand vil kaste sig ud i cannabisproduktion. - Man skal selvfølgelig kunne garantere for kvaliteten. Vi taler ikke om cannabis, som skal stå på bar mark. Vi taler om medicinsk cannabis, der skal bruges som smertelindring til alvorligt syge mennesker, siger sundhedsministeren.",Emil Søndergård Ingvorsen,Politik,2017-06-29T15:55:00+00:00,https://www.dr.dk/nyheder/politik/regeringen-vil-tillade-dyrkning-af-cannabis-til-medicinsk-brug,DR
Sundhedsplatformen: Forventede milliongevinster ved it-systemet udebliver,I år må Region Hovedstaden se bort fra forventede gevinster på mellem 45 og 100 millioner kroner.,,"Der var lagt op til milliardbesparelser, da politikerne i Region Hovedstaden besluttede at indføre det efterhånden udskældte it-system Sundhedsplatformen. Men i år må regionen se bort fra forventede økonomiske gevinster på mellem 45 og 100 millioner kroner. Tirsdag blev der afholdt ekstraordinært møde i forretningsudvalget, hvor det skulle diskuteres, om der var gevinster at hente næste år. Og her ser det bedre ud, mener 2. næstformand i Region Hovedstadens regionsråd, Martin Geertsen (V). - Administrationen har fremlagt beregninger for os, som giver gevinst næste år på omkring 100 millioner kroner, siger han. Den manglende gevinst i år skyldes blandt andet, at it-systemet har været sværere end som så at implementere, fortæller regionsdirektør i Region Hovedstaden, Hjalte Aaberg. - Det har været mere omstændigt at indføre, end vi havde håbet på, men vi er godt på vej nu, siger Hjalte Aaberg og tilføjer: - Men det har været mere bøvlet, end vi havde regnet med. Han mener ikke dog ikke, at de manglende gevinster kommer til at gå ud over sundhedsvæsenet generelt. - Det her betyder bare, at vi kommer lidt senere i gang, og derfor vil det også vise sig, at den investering vi har gjort, er rigtig fornuftig, mener han. Martin Geertsen mener dog stadig, at den manglende besparelse på Sundhedsplatformen i år ikke er god nok, og derfor skal der også sættes større fokus på økonomien fremover, siger han. - På hvert eneste møde, vi har frem mod at lægge budget for 2018, vil vi kigge på Sundhedsplatformen, og de gevinster der er på det, siger han. Sundhedsplatformen er blevet indført på alle Region Hovedstadens hospitaler.",Marcus Mathiasen Bank,København,2017-06-14T07:50:00+00:00,https://www.dr.dk/nyheder/regionale/hovedstadsomraadet/sundhedsplatformen-forventede-milliongevinster-ved-it-systemet,DR
London skruer op for sikkerheden efter endnu et terrorangreb,Londons borgmester lover mere politi på gaden efter et blodigt terrorangreb.,,,Anders Holm Nielsen,Udland,2017-06-04T07:06:00+00:00,https://www.dr.dk/nyheder/udland/london-skruer-op-sikkerheden-efter-endnu-et-terrorangreb,DR
Mand undgår retssag efter afskaffelse af blasfemiparagraf,En 42-årig mand var oprindeligt tiltalt efter blasfemiparagraffen for at afbrænde koranen. ,,"Anklagemyndigheden aflyser en nordjysk straffesag om koranafbrænding, efter at Folketinget fredag har vedtaget at afskaffe blasfemiparagraffen i straffeloven. Det oplyser anklagemyndigheden fredag eftermiddag i en pressemeddelelse. Sagen, hvor en den 42-årig John Salvesen var tiltalt, skulle have været behandlet i Retten i Aalborg to dage i ugen efter pinse. - Lovgiver har besluttet at ophæve straffelovens blasfemiparagraf om offentlig spot eller forhånelse i forhold til en religion. Blasfemi var jo netop kernen i tiltalen mod den 42-årige. - Når hans gerning ikke længere er strafbar - ja så kan vi ikke længere gennemføre den planlagte straffesag, der derfor er aflyst. Den tiltalte vil derfor ikke blive straffet, siger statsadvokat Jan Reckendorff i en pressemeddelelse. John Salvesen var tiltalt for i december 2015 at offentliggøre en video på Facebook, hvor han afbrænder koranen i sin baghave. I et interview med DR Nyheder den 30. maj forklarede han, at han ikke kan se det forkerte i at gøre det. - Jeg gjorde det, fordi jeg havde læst den. Ene og alene af den grund, at det er en hadmanual. Jeg kan ikke se noget galt i, at man brænder sine egne ejendele, hvis man har lyst til det, siger han. Direkte adspurgt om han også kunne finde på at brænde biblen, lyder svaret prompte: - Jeg har brændt biblen. Jeg har brændt det nye testamente. Det er bare ikke blevet slået op og gjort til noget stort, siger han. Anklagemyndigheden oplyser, at man kiggede på, om der kunne rejses tiltale af andre bestemmelser i straffeloven, men det var ikke tilfældet. /ritzau/DR Nyheder",,Indland,2017-06-02T14:18:00+00:00,https://www.dr.dk/nyheder/indland/mand-undgaar-retssag-efter-afskaffelse-af-blasfemiparagraf,DR
Makabert syn i villahave: Kaniner brutalt aflivet ,"Kaninejere fandt to kaniner med knækket nakke og én, som havde fået hovedet revet af.",,"Det var et trist og makabert syn, der mødte en familie i Grenå i går morges. Tre kaniner lå døde deres have. - De to af dem havde fået knækket nakken, og den tredje havde fået rykket hovedet af og var stillet i en position på jorden, så det nærmest så ud, som om den lå og solede sig, mens hovedet lå foran den. Jeg synes, at det er meget makabert, siger Michael Orbsen, hvis forældre ejer kaninerne. Han har ikke nogen anelse om, hvem der står bag kanin-drabene. Han har overvejet, om det kan være andre dyr. - Men der er ingen bidemærker på nogen af dem. Der er ingen blod og ingen pels rundt omkring dem. Og på den kanin, der ligger på jorden uden hoved, ser det ud, som om nogen har stået med en fod oven på den, fortæller han. - Mit bedste bud er, at det er nogle unge mennesker, som har skullet lave et eller andet macho-show for hinanden og er gået amok derinde i en brandert. Michael Orbsen lagde historien om kanin-drabene ud på Facebook i går. - Det var bare et opslag i håb om, at der var en eller anden derude, der fik dårlig samvittighed og meldte sig selv, siger han. Opslaget er nu blevet delt 5.500 gange på Facebook, og Michael Orbsen er glad for, at folk tænker så meget på dyrevelfærd. Hvis gerningsmanden bliver fundet, vil han give navnet til politiet.",Eigil Andersen,Østjylland,2017-06-06T12:28:00+00:00,https://www.dr.dk/nyheder/regionale/oestjylland/makabert-syn-i-villahave-kaniner-brutalt-aflivet,DR
Kritik af Region Sjællands plan for at implementere nyt it-system,Region Sjællands planer om at tage Sundhedsplatformen i brug på alle sygehuse samtidig møder kritik. ,,"Opdateret med kommentar fra koncerndirektør i Region Sjælland Lars Onsberg Henriksen. Det er en dårlig idé at koble alle sygehuse i Region Sjælland på it-systemet, Sundhedsplatformen, på samme tid, som regionsrådet ellers har besluttet. Det mener næstformand i overlægeforeningen, Lisbeth Lintz, efter regionsrådet i Region Sjælland har besluttet at koble alle sygehuse på det nye it-system d. 25. november. - I hovedstaden kunne de få hjælp til akutte patienter fra nabohospitalet, hvis det brændte på. Det kan vi ikke i Region Sjælland, fordi alle sygehuse er optaget af at få systemet til at fungere på samme tid, siger hun. Region Hovedstaden har allerede taget Sundhedsplatformen i brug, og både sygeplejersker og læger i hovedstadsområdet har berettet om udfordringer med systemet. Men Region Sjælland har ingen planer om at ændre beslutningen om, at Sundhedsplatformen indføres på alle regionens sygehuse i et hug. Der er taget højde for situationen, fortæller formanden for Region Sjælland, Jens Stenbæk (V). - Man har droslet ned på planlagte behandlinger omkring det tidspunkt, så man reserverer alle ressourcer til akutte situationer, siger han. Jens Stenbæk tilføjer, at Region Hovedstadens sygehuse kan bistå og modtage akutte patienter fra Sjælland, hvis det bliver nødvendigt. Koncerndirektør i Region Sjælland Lars Onsberg Henriksen forklarer, at vilkårene er anderledes i Region Sjælland end i Region Hovedstaden, hvor sygehusene arbejdede med mange forskellige systemer. I Region Sjælland bruger sygehusene i forvejen ét fælles system: - Det værst tænkelige, mener vi, kommer til at ske, hvis vi ikke sætter det i gang hele vejen rundt. Man skal forstå, at vi lukker alle de andre systemer ned og overfører patientoplysninger, siger Lars Onsberg Henriksen, der forsikrer, at regionen har analyseret problematikken grundigt.",Gustav Juul,Sjælland,2017-06-21T05:00:00+00:00,https://www.dr.dk/nyheder/regionale/sjaelland/kritik-af-region-sjaellands-plan-implementere-nyt-it-system,DR
Lægeforeningen skuffet over sundhedsaftale,"De fortsatte krav om to procents øget effektivitet bliver næsten umuligt at leve op til, siger Lægeforeningens formand",,"Vi beklager, at kravet om fortsat øget produktivitet ikke blev taget af bordet, siger Lægeforeningens formand, Andreas Rudkjøbing. I aftes indgik Danske Regioner og regeringen en aftale om næste års økonomi på sundhedsområdet. Aftalen tilfører sygehusene en ekstra halv milliard kroner. Men kravet om, at de samtidig skal øge produktiviteten med to procent opretholdes. - Det bliver meget svært at leve op til, og vil presse de enkelte afdelinger urimeligt hårdt. Det går ud over kvaliteten og sammenhængen i behandlingen, siger Andreas Rudkjøbing til DR Nyheder. Han minder om, at kravet om to procent effektivisering har været en del af hverdagen for sygehusene i mange år: - Og selv om man måske på enkelte områder kan effektivisere, vil et fast krav på to procent gennem en årrække være meget vanskeligt at leve op til, siger Andreas Rudkjøbing.",Preben Lund,Indland,2017-06-07T01:04:00+00:00,https://www.dr.dk/nyheder/indland/laegeforeningen-skuffet-over-sundhedsaftale,DR
Dansk fiskeeksportør ærgrer sig over britisk valgresultat,"Med et så mudret resultat risikerer vi, at skulle forhandle med en svag forhandlingspartner, lyder det fra Sæby Fiskeindustri. ",,"- Et så mudret resultat er det sidste, vi kunne ønske os. Sådan siger direktøren for Sæby Fiskeindustri til det engelske valgresultat, hvor Theresa Mays Konservative har mistet det absolutte flertal i parlamentet, men fortsat forbliver Storbritanniens største parti. - Vi håber selvfølgelig på, at vi kan fortsætte som nuværende med fri adgang til hinandens markeder, det er for virksomheden i hvert fald langt det bedste, siger den nordjyske fiskedirektør, der nøje følger med i udviklingen. - Vi følger med i det hver dag, men det er jo først, når de kommer et stykke ind i Brexit-forhandlingerne, at vi kan begynde at se hvilken vej vinden blæser, og hvordan vi kan gøre nogle tiltag, der eventuelt kan formilde den aftale, der bliver, siger Henrik Mikkelsen. Virksomheden er landets eneste udbyder af dåsemakrel, der er produceret i Danmark og eksporterer hvert år mellem 28 og 35 millioner dåser makrel til England. Det er omkring 40 procent af virksomhedens eksport. - Et skrækscenarie er, at man ikke kan blive enige om noget som helst og laver en ""Hard-Brexit"" uden aftaler, siger Henrik Mikkelsen.",Christine Nørgaard,Nordjylland,2017-06-09T10:40:00+00:00,https://www.dr.dk/nyheder/regionale/nordjylland/dansk-fiskeeksportoer-aergrer-sig-over-britisk-valgresultat,DR
Ny kritik fra sygeplejersker: Det minder om undtagelsestilstand,Sygeplejerske i Hobro råber op efter sidste uges kritik af arbejdsforholdene i Holbæk. ,Sygeplejeråd: Flere er bange for at gå på arbejde Direktør: Patientsikkerheden er i orden,"Arbejdsforholdene for sygeplejerskerne på sygehuset i Hobro er kritisable. Sådan lyder beskeden fra sygeplejerske Helene Dissing i Hobro, efter flere medier i sidste uge kunne fortælle om stor utilfredshed med forholdene på Holbæk Sygehus. Her følte ansatte sig presset på grund af medarbejdermangel, og det problem er ikke isoleret til Holbæk, slår Helene Dissing fast. - Ressourcemæssigt og personalemæssigt er vi ude over en kant, som minder om undtagelsestilstand, siger hun om situationen i Hobro. Helene Dissing nævner blandt andet aftenvagter, hvor tre sygeplejersker skal servicere i alt 20 patienter, selvom det kun er et fåtal af dem, der selv kan gå. De lave bemandinger har konsekvenser for alle parter, mener Helene Dissing. - Det koster på patienternes og personalets sikkerhed, og det koster helt grundlæggende på velfærdstanken, for vi kan ikke holde det, politikerne lover. Det er menneskeligt umuligt, siger hun. At sygeplejerskerne generelt er pressede, og at man må løbe stærkt, bekræftes af afsnitsledende sygeplejerske i Hobro Malene Busk. Og også ved Dansk Sygeplejeråd i Nordjylland mener man, at det er på høje tid at gøre noget. - Vi har gennem længere tid gjort et ihærdigt forsøg på at råbe politikerne op, så opgaver og ressourcer hænger sammen, siger kredsformand Jytte Wester. - På flere sygehusafdelinger er sygeplejersker bange for at gå på arbejde af frygt for at begå fejl, hvor en patient eksempelvis mister livet, fortæller hun. Hos Aalborg Universitetshospital, som sygehuset i Hobro hører under, lytter man til kritikken, men maner samtidig til besindighed. - Det er jo nogle alvorlige påstande, der kommer frem, og jeg er ikke i tvivl om, at plejepersonalet også på det har afsnit har travlt, siger lægefaglig direktør på Aalborg Universitetshospital Morten Noreng. - Men at kalde det en undtagelsestilstand, synes jeg er at sætte det meget kraftigt på spidsen. Der er ingen undtagelsestilstand. Jeg vil også gerne have lov til at sige, at patientsikkerheden altså er i orden, fortsætter han. På Hobro Sygehus arbejder man i øjeblikket på at forbedre forholdene på det pågældende afsnit, blandt andet ved at flytte opgaver fra aftenvagter til dagvagter og sikre en bedre fordeling af opgaver mellem læger, sygeplejersker og portører. På den måde kan for eksempel portører i højere grad hjælpe med at vende og løfte patienter, når der er behov for det, og på den måde aflaste sygeplejerskerne, fortæller Morten Noreng. - Udover det er der en del andre ting, der også arbejdes på for at forbedre arbejdsforholdene. Og her må jeg sige, at det både kræver noget af lederne, men også af personalet, når man skal omstille sig.",Klaus Videbæk,Nordjylland,2017-07-10T12:10:00+00:00,https://www.dr.dk/nyheder/regionale/nordjylland/ny-kritik-fra-sygeplejersker-det-minder-om-undtagelsestilstand,DR
Fødselsapp hjælper nybagte forældre,Forældrene kan blandt andet chatte med sygeplejersker og sende billeder af barnets navle.,,"Når forældre bliver sendt hjem fra fødeafdelingerne i Odense, Svendborg og Kolding, får de samtidig tilbudt at hente en app ned på deres telefon eller tablet. Appen Mit Forløb sender beskeder hver 12. time, og forældrene kan også chatte med sygeplejersker på barselsgangen og sende billeder af for eksempel barnets navle. - Når man står med et nyfødt barn i armene, ændrer tingene sig time for time, siger sygeplejerske og forsker på Odense Universitetshospital Dorthe Boe Danbjørg, der har udviklet appen. - I løbet af de første 24 timer skal barnet have sin første vandladning og sin første afføring, og dagen efter er det nogle andre ting, man skal være opmærksom på, fortæller hun. I løbet af de seneste år er førstegangsfødende blevet sendt tidligere og tidligere hjem fra flere hospitaler rundt omkring i landet. Det viser en rundspørge, DR Nyheder har lavet med svar fra 16 af landets 21 fødeafdelinger. Ideen til appen opstod for syv år siden, da en ny fødeplan betød, at fødende i Region Syddanmark skulle sendes tidligere hjem. Og selvom appen ikke kan erstatte en sygeplejerske, så kan den noget andet, siger Dorthe Boe Danbjørg. - Rigtig mange ønsker faktisk at komme tidligt hjem og være derhjemme. Samtidig har de brug for støtte og vejledning. Muligheden for at skrive ind via appen kan give en tryghed, så det kan være fint at være derhjemme – også for førstegangsfødende. Ledende overlæge Bjarne Rønde Kristensen fra fødeafdelingen på Odense Universitetshospital i Odense og Svendborg kalder appen en stor succes. - Det er yngre mennesker, der skal bruge appen, og den fungerer bedre for dem end de pjecer, man uddelte i gamle dage. Samtidig giver appen mulighed for at lægge videoer og en chatfunktion ind, siger han. Appen er senere blevet bredt ud til blandt andet kræftafdelinger i Region Syddanmark.",Anna Elisabeth Østergaard Hjortdal,Fyn,2017-07-11T11:53:00+00:00,https://www.dr.dk/nyheder/regionale/fyn/foedselsapp-hjaelper-nybagte-foraeldre,DR
,,,,,,,https://www.dr.dk/nyheder/tema/hackerangreb,DR
Trump til Putin: Det er en ære at være sammen med dig,"Vi vil drøfte de positive udviklinger, som sker for Rusland og USA, siger USA's præsident om møde med Putin.",,"Den amerikanske præsident, Donald Trump, siger, at han og den russiske præsident, Vladimir Putin, ved et bilateralt møde i Hamburg vil drøfte en række positive udviklinger, som sker for Rusland og USA. Udtalelsen blev fremsat umiddelbart før Trump og Putin indledte deres drøftelser i forbindelse med G20-topmødet i Hamburg. Trump udtalte ved mødet med Putin, at ""det er en ære at være sammen med dig"". Putin replicerede med: - Jeg er meget glad for at møde dig. Mødet mellem Trump og Putin finder sted samtidig med G20-ledernes planlagte drøftelser om klima. Klima har ellers været et af de emner, som resten af G20-landenes ledere har set frem til at diskutere med Donald Trump. Trump og Putin mødtes kortvarigt tidligere fredag forud for deres planlagte møde. Trump og Putin udvekslede et par hurtige og øjensynligt morsomme bemærkninger, inden de formelt skulle mødes. I et kort videoklip, som blev lagt ud på Facebook af den tyske forbundsregering, ses Trump række hånden frem til sin russiske modpart ved et bord, hvor der står flere andre. Mødet var deres første ansigt til ansigt, efter at Trump blev indsat som præsident. /ritzau/",,Udland,2017-07-07T15:44:00+00:00,https://www.dr.dk/nyheder/udland/trump-til-putin-det-er-en-aere-vaere-sammen-med-dig,DR
"Juni 2017: Våd, lun og lidt solfattig",DMI har regnet lidt på juni måneds tal. Læs med her og se om din vurdering af juni stemmer overens med fakta.,"Våd juni Varmere end normalt, eller? Solskinsøen lever op til sit navn","Juni blev, som de fleste nok har gættet mere våd end normalt, og især de sidste to dage af juni, bidrog til at juni blev markant mere våd end normalt. Landsgennemsnittet endte på 94 milimeter, hvilket er 30 milimeter mere end gennemsnittet taget over de sidste 10 år, som er på 64 milimeter. Det er godt og vel 50 procent mere nedbør, end hvad vi er vant til i juni måned. Selvom mange nok vil mene, at sommeren ikke er kommet alt for godt fra start, så har juni faktisk været en anelse varmere end landsgennemsnittet fra 2006-2015. Juni 2017 endte nemlig med en gennemsnitstemperatur på 14,8°C, hvilket er 0,5°C varmere end de seneste 10 års gennemsnit, og det udløser en 6. plads på DMI's opgørelse over juni måneds gennemsnit de seneste 10 år. For hele landet endte juni måneds opgørelse over solskinstimer på 196 timer. Det er 44 timer under landsgennemsnittet i perioden 2006-2015, som er på 240 timer. Det lidt lave gennemsnit kan måske forklare, hvorfor nogen synes, at sommeren lader vente på sig, men der er alligevel store regionale forskelle. Går vi mere ned i detaljerne, har der uden tvivl været flere solskinstimer i den sydøstlige del af landet, og færrest i den nordlige del, og Bornholm har set markant mere til solen i denne juni måned, end resten af landet har.",Herdis Preil Damberg,Vejret,2017-07-01T11:44:00+00:00,https://www.dr.dk/nyheder/vejret/juni-2017-vaad-lun-og-lidt-solfattig,DR
,,,,,,,https://www.dr.dk/nyheder/tema/usa-ud-af-klimaaftale,DR
Mistænkes for sjusk med brystkræftundersøgelser: Nu må overlæge ikke arbejde,"Overlægen må ikke tage nyt job som læge, mens hans arbejde på Regionshospitalet i Viborg granskes.",Skal slå op i register inden ansættelse Sagen undersøges,"Overlægen, der mistænkes for at have sjusket med brystkræftundersøgelser på Regionshospitalet i Viborg, er nu blevet suspenderet. Han er allerede fritstillet fra sit arbejde, men med suspenderingen må han heller ikke tage job som læge andre steder, siger kontorchef Charlotte Hjorth fra Styrelsen for Patientsikkerhed. - Suspenderingen er trådt i kraft i dag. Han har haft lejlighed til at udtale sig, før høringsfristen udløb fredag, siger hun. Oplysningen om suspenderingen er sendt til blandt andet regioner og internationale registre. Samtidig vil det fremgå af det såkaldte autorisationsregister, at overlægens autorisation er suspenderet. - Alle hospitaler og regioner er blevet oplyst om, at de skal slå op i registret, inden de ansætter, siger Charlotte Hjorth. Hvis mistanken mod lægen viser sig at holde stik, så kan han potentielt miste sin lægeautorisation helt. Mistanken skal dog først efterforskes til bunds af en sagkyndig. 3.220 patienter er blevet genindkaldt til undersøgelse for brystkræft, mens det bliver undersøgt, om overlægen har begået fejl med de kliniske mammografier, han har udført på patienterne. De seneste fem år har brystkræftpatienter syv gange fået erstatning eller medhold i klagesager vedrørende overlægen, fordi deres kræft ikke var blevet opdaget. Og inden da har Sundhedsvæsenets Disciplinærnævn også udtalt kritik af overlægens arbejde. Da der opstod en mistanke om, at overlægen ikke udførte sit arbejde ordentligt, gennemgik en af hans kolleger journaler fra overlægens 36 brystkræftundersøgelser i den pågældende uge. I 16 tilfælde lader det til, at lægen ikke har gennemført alle de påkrævede trin i undersøgelsen.",Lisbeth Quass,Indland,2017-07-10T14:26:00+00:00,https://www.dr.dk/nyheder/indland/mistaenkes-sjusk-med-brystkraeftundersoegelser-nu-maa-overlaege-ikke-arbejde,DR
,,,,,,,https://www.dr.dk/nyheder/tema/cosby-sag,DR
Aldersforsker: Ingen grænse for menneskers alder,"Det er optimistisk at tro, at mennesker kan blive 1.000 år gamle. Men det er pessimistisk at mene, at vi højst kan blive 115 år, siger forsker fra Center for Sund Aldring.",Fremskridtet stopper ikke Skabt til at overleve,"Hvorfor skulle der være en grænse for, hvor gamle mennesker kan blive? Historien viser, at vi hele tiden har opfundet nye metoder til at behandle sygdomme og skader. Og de seneste århundreder er gennemsnitslevealderen steget med 2-3 år for hvert tiår. Alt tyder på, at det fortsætter. Derfor er det noget vrøvl, når nogle forskere mener, at menneskets levetid er naturligt begrænset, og at vi ikke er i stand til at blive mere end 115 år. Det siger professor Rudi Westendorp fra Center for Sund Aldring ved Københavns Universitet. Sammen med to kolleger har Rudi Westendorp skrevet en kommentar, der netop er offentliggjort i det videnskabelige tidsskrift Nature, hvor aldersundersøgelsen blev bragt sidste år. I undersøgelsen konkluderer forskerne på baggrund af globale demografiske data, at den maksimale levetid for mennesker ligger fast. - Med deres artikel foreslår de jo nærmest, at vi nu har nået den ultimative barriere for, hvad vi som mennesker er i stand til at udrette som individer og som samfund. Som om fremskridtet stopper nu. Men det er jo ikke sandt, siger Rudi Westendorp. - Vi er tværtimod ved begyndelsen af en stadig acceleration af vores viden. Vi vil fortsat blive bedre til at reparere kroppen. Danskere, der er født efter år 2000, vil gennemsnitligt blive 100 år. Og senere generationer vil blive endnu ældre, mener Rudi Westendorp, der dog ikke vil sætte tal på. - Nogle mener, vi kan blive op til 1.000 år. Dem vil jeg kalde optimister. Jeg er selv realist. Men dem, der taler om en øvre grænse på 115 år, vil jeg kalde pessimister. Hvis vi ser på, hvordan aldring foregår i dag, så er det ikke logisk, at der skulle være en maksimal alder for menneskekroppen. Rudi Westendorp peger blandt andet på, at mennesket er skabt til at overleve. Kroppen har ingen indbygget mekanisme, som pludselig eksploderer og slår os ihjel. Og så bliver vi hele tiden bedre til at kurere sygdomme og afhjælpe skader. - I gamle dage døde op til halvdelen af dem, der fik lungebetændelse. I dag er det kun et par procent, fordi vi har antibiotika. Hvis du bliver kørt over af en bil eller overfaldet af en løve, kan du få hjælp på hospitalet. Tidligere ville du dø. Og hvis du får knæskader og bliver blind, kan du få stålknæ og kunstige linser, så du kan gå og se igen. Til at illustrere deres pointe om, at mennesket bliver ved med at flytte grænser for kroppen, bruger aldersforskerne medaljevindere fra de Olympiske Lege og Verdensmesterskaberne fra årene 1960-2016: - Der bliver hele tiden sat nye rekorder indenfor sport. Det kan godt være, at der går 25 år, men resultaterne bliver hele tiden bedre. Ikke bare blandt eliten men også blandt almindelige sportsudøvere. Og sådan vil det også gå med den menneskelige levealder. Verdens ældste blev 122 år, og selvom det var tilbage i 1997, så vil den rekord også blive slået. Det er dog ikke alle, der vil blive langt ældre end i dag. Ligesom det heller ikke er alle forundt at sætte olympiske rekorder. Livet er fyldt med farer, og vi kan eksempelvis blive ramt af sygdomme, trafikulykker og krige. For Rudi Westendorp er det væsentlige at slå fast, at mennesket som sådan kan blive meget ældre end 115 år. Hør interview i Harddisken med den amerikanske aldringsforsker Aubrey de Grey, som mener, vi med teknologi kan forlænge levetiden til 1.000 år.",Anne Bollerslev,,2017-07-04T16:54:00+00:00,https://www.dr.dk/nyheder/viden/naturvidenskab/aldersforsker-ingen-graense-menneskers-alder,DR
Tre mænd får 12 års fængsel i narkosmuglersag,Dom mod formodet hovedmand i narkosmuglersag er udskudt - han skal mentalundersøges.,,"I maj og juni sidste år blev kilovis af kokain og heroin smuglet til Danmark. Det blev gravet ned forskellige steder i omegnen af København, men politiet kom på sporet af smuglerringen. Efterforskningen er forløbet under kodenavnet ""Operation Blackjack"". Onsdag er tre mænd ved Retten i Glostrup idømt hver 12 års fængsel i sagen. En fjerde mand er idømt fire års fængsel. De tre, som hver blev idømt tolv års fængsel, har ifølge rettens dom håndteret i omegnen af 25 kilo kokain og mindst to kilo heroin. Men ingen af de tre har ifølge rettens dom spillet nogen overordnet rolle i smuglerringen, fortæller dommer Janne Rostrup Hansen i forbindelse med domsafsigelsen. Derfor er straffene mod dem ikke blevet højere. Fjerdemanden er dømt for at have håndteret omkring fire et halvt kilo kokain. En femte mand er også fundet skyldig i sagen. Anklagemyndigheden mener, at han er hovedmanden. Men retten har bestemt, at der skal foretages en supplerende mentalundersøgelse, før der kan afsiges dom over ham. En sjette mand har været tiltalt i sagen. Han var af ulykkelige grunde ikke til stede ved dagens retsmøde. I sidste uge blev manden nemlig fundet død i sin celle i Politigårdens Fængsel i København. Ifølge anklager Anne Møller er manden blevet obduceret, men resultatet af obduktionen er ikke kommet endnu. - Der går noget tid med at få svar på forskellige prøver. Men alt tyder på, at der er tale om en naturlig død, siger Anne Møller. Tidligere har mandens forsvarsadvokat oplyst, at manden led af epilepsi, og at det kan være årsagen. Den afdøde mand kommer fra Serbien. Det samme gør dømte SS, der fik 12 års fængsel. Inden retssagen om narkosmuglingen begyndte, kom det frem, at de to serbere var sigtet i en anden sag - en drabssag. Drabet skete 17. juni sidste år i Grantofteparken i Ballerup. Her blev en 29-årig mand skudt i hovedet og brystet. Han døde den efterfølgende nat på sygehuset. /ritzau/",,Indland,2017-07-05T09:58:00+00:00,https://www.dr.dk/nyheder/indland/tre-maend-faar-12-aars-faengsel-i-narkosmuglersag,DR
USA-ekspert: Den republikanske ledelse har svigtet i Obamacare-misere,"Den manglende opbakning til Trumps sundhedsreform udstiller, hvor lidt magt præsidenten har i øjeblikket.",Stemmer for sig selv En dødssejler 20 millioner vrede amerikanere,"USA's præsident, Donald Trump har lidt et politisk nederlag. Han har nemlig måttet indse, at der ikke er flertal i det amerikanske senat for at skrotte Obamacare og erstatte den med sin egen udgave - en reform, som Republikanerne har slået på tromme før, siden Obamacare blev indført i 2010. Løftet om at fjerne Obamas sundhedsreform var også et af præsident Trumps mest markante valgløfter. Men det er ikke kun præsidenten, der har svigtet vælgerne, fortæller Philip Christian Ulrich, Cand.mag. i Amerikanske Studier og udenrigsredaktør på Kongressen.com. - Det er slemt både for Donald Trump og for det republikanske partis ledelse. Det er et ledelsessvigt også for Mitch McConnell (majoritetsleder i Senatet, red.) og Paul Ryan (formand for Repræsentanternes Hus, red.), at de ikke har formået at samle partiet bag sig, siger han og fortsætter: - Og det udstiller også, hvor lidt magt præsident Trump har i Washington lige i øjeblikket. Han har ikke særlig meget opbakning i befolkningen og hans eget parti vil ikke støtte op om ham – så det udstiller helt klart, at han har problemer lige i øjeblikket rent politisk. I modsætning til i Danmark, hvor medlemmerne af et parti oftest stemmer efter partilinjen, er det ikke sædvanen i den amerikanske regering. I stedet stemmer man efter, hvordan man bedst sikrer sit eget genvalg, og hvad der er bedst for ens egne vælgere i hjemstaten. Det er partiets lederes opgave at sikre, at partimedlemmer så vidt muligt retter ind efter partlinjen. - Rigtig mange republikanske politikere har i den her omgang sagt, at det bud, de har på en sundhedsreform, simpelthen er for dårligt – og de har også kunnet høre ude blandt vælgerne, at det er der ikke opbakning til. Det bud på en reform, som McConnell og Ryan lagde frem i sidste uge, var ifølge Philip Christian Ulrich en dødssejler. Det på trods af, at forslaget har været igennem adskillige gennemarbejdninger - først i Repræsentanternes Hus af to omgange og senest i Senatet, hvor man heller ikke har formået at stykke et lovforslag sammen, som Republikanerne kunne blive enige om. Her har præsidenten ikke været til megen hjælp, vurderer Philip Christian Ulrich. - Trump har jo også haft det problem, at han også, som leder af partiet og præsident, har skulle skubbe på og bidrage til den her proces – og det har han ikke gjort konstruktivt nok. - Og så er der også rigtigt mange republikanske politikere, der tænker: Har jeg egentlig lyst til at stille mig bagved Donald Trump lige nu? Det har jeg ikke – så venter jeg lige og ser, hvad der sker. Præsidenten har efter gårsdagens nederlag foreslået, at man simpelthen afskaffer Obamacare - uden at have en erstatning klar. Altså at man i første omgang udelader ""Replace""-delen af slagordet ""Repeal and Replace"" - ophæv og erstat. Men det vil efterlade omkring 20 millioner amerikanere uden forsikring. En situation, der vil give Republikanerne yderligere udfordringer. - Hvordan de har tænkt sig at håndtere det, er den store udfordring her det næste stykke tid. Det er x antal millioner rigtigt sure vælgere, der står i en katastrofal situation - hvoraf rigtigt mange af dem har stemt på Trump og er gode republikanske vælgere, siger Philip Christian Ulrich. Med sommerferien nært forestående skal de republikanske politikere nu hjem og tænke sig grundigt om, inden de tager det næste skridt i sagaen om Obamacare. - Republikanerne skal løfte den opgave, hvor de både skal sikre et godt valg i 2018 og komme af med en sundhedsreform, der betyder, at 20 millioner mister deres sundhedsforsikring. Så jeg er glad for, at det ikke er mig, der skal ud i den balancegang, siger Philip Christian Ulrich.",Maya Nissen,Udland,2017-07-19T10:18:00+00:00,https://www.dr.dk/nyheder/udland/usa-ekspert-den-republikanske-ledelse-har-svigtet-i-obamacare-misere,DR
,,,,,,,https://www.dr.dk/nyheder/tema/frit-lejde-aktion,DR
Forbrugerombudsmand: Fire krav til Dong-prisstigninger,"Dong Energy må ikke hæve priserne, når de passer dem, mener Forbrugerombudsmanden, der har opsat kriterier.",,"Dong Energy har indtil videre haft ""næsten ubegrænsede"" muligheder for at ændre vilkår og priser på el og naturgas, og det kalder Forbrugerombudsmanden for ""urimeligt"". Parterne er derfor blevet enige om fire kriterier for, hvornår Dong må sætte priserne op. - Aftaler er bindende, og ændringer kræver som udgangspunkt, at begge parter accepterer ændringen, skriver Forbrugerombudsmanden. Virksomheder og forbrugere kan dog på forhånd aftale, at virksomheden må ændre i eksempelvis priser og gebyrer uden forbrugerens accept. Det er her Forbrugerombudsmanden har krævet, at fire kriterier opfyldes, før det sker. Aftalen må ikke give ubegrænsede muligheder for at ændre aftalen. Det skal stå klart for forbrugeren, hvornår Dong kan hæve prisen. Eventuelle prisændringer skal varsles individuelt til hver forbruger. Sidst men ikke mindst skal forbrugere have mulighed for at opsige aftalen, når Dong ændrer prisen. Aftalen udspringer af fire klager fra 2015, der fik Forbrugerombudsmanden til at tage sagen op. Forbrugerombudsmand Christina Toftegaard Nielsen håber, at aftalen med Dong danner skole. /ritzau/",,Penge,2017-07-13T08:51:52+00:00,https://www.dr.dk/nyheder/penge/forbrugerombudsmand-fire-krav-til-dong-prisstigninger,DR
,,,,,,,https://www.dr.dk/nyheder/tema/postnord-sagen,DR
Appetitvækkende? Ældremad skal friste i nye klæder,To kommuner vil nu teste om ny indpakning hjælpe de ældre til bedre appetit. Billedet er DR Nyheders grafikers bud.,,"Aalborg Universitet har sammen med Lolland og Guldborgsund kommuner fået 12 millioner kroner af Sundheds- og Ældreministeriet til at udvikle ny emballage til ældremad. I fællesskab skal de finde ud af, hvordan man kan få maden til at se mere indbydende ud, så de ældre får appetit på mere, og man sikrer, at de får den næring, de har brug for. - Altså, for at sige det på godt dansk, så er emballagen rimelig kedelig, siger Anne Marie Fisker, der deltager i projektet, som centerleder ved Center for Food Science, Design and Experience på Aalborg Universitet. På universitetet har man blandt andet en ide om at lave emballage med klassisk musselmaleri, så de ældre får en oplevelse af, at der er gjort noget særligt ud af måltidet. - Der er et stort spring fra en sort plastikbakke med transparent plastlåg til et godt måltid, der bliver serveret på musselmalet stel, men vi håber, at vi kan flytte engangsemballagen til et andet niveau, så maden også er rar og stimulerende at se på, siger hun. I Fælleskøkkenet i Sakskøbing i Guldborgsund Kommune glæder køkkenleder Kirsten Skovsby sig ligeledes til at komme i gang med projektet. Hun håber dels, at man kan gøre noget ved æstetikken, og samtidig at man kan bruge emballagen på en smartere måde, så det bliver nemmere at holde fiskefileten sprød og lækker helt indtil det øjeblik, den afleveres hos den ældre borger. - Det vi hører i dag er, at det ikke er alle, der får lyst til at spise, og det vil vi gerne arbejde med, siger Kirsten Skovsby. - Hele formålet med at levere madservice er jo selvfølgelig, at folk har lyst til at spise det, og man bliver glad for maden. Mange af de borgere, der modtager madservice er jo borgere, der har brug for særlig ernæring, så det er alfa og omega, fortsætter hun. På Aalborg Universitet ser man gerne, at projektet resulterer i nogle prototyper, der kan laves i storskala og sendes ud i hele landet. Derudover håber Anne Marie Fisker, at man også kan finde frem til en mere effektiv form for emballage, der ikke efterlader for meget spild. - Vi bruger usædvanligt meget emballage, så der er også gode penge i, at man laver noget, der er bedre, siger hun. Projektet med bedre emballage til de ældres mad sættes i gang til september og afsluttes i august 2020.",Mette Scheel Persson,Nordjylland,2017-07-14T07:58:00+00:00,https://www.dr.dk/nyheder/regionale/nordjylland/appetitvaekkende-aeldremad-skal-friste-i-nye-klaeder,DR
VIDEO Lumre jokes og bearnaise: Regeringens top på helt slap line,"Der var grovkornet humor på menuen, da Løkke, Samuelsen og Pape lavede mad på Folkemødet.",,,Johan Blem Larsen,Politik,2017-06-16T14:13:00+00:00,https://www.dr.dk/nyheder/politik/video-lumre-jokes-og-bearnaise-regeringens-top-paa-helt-slap-line#!/,DR
,,,,,,,https://www.dr.dk/nyheder/tema/born-og-unges-digitale-liv,DR
Træning med livagtig dukke gør børnelæger mindre handlingslammede,Simulationstræning sikrer effektiv behandling af kritisk syge børn.,,,Martin Møller Geertsen,Nordjylland,2017-07-21T09:38:00+00:00,https://www.dr.dk/nyheder/regionale/nordjylland/traening-med-livagtig-dukke-goer-boernelaeger-mindre-handlingslammede,DR
Forsker: Folkekirken klarer sig overraskende godt,Trods kontinuerlige historier om udmeldinger og tomme kirker går det faktisk ganske fint for statsreligionen.,Danskerne er ikke blevet mindre religiøse,"Der bliver stadigt færre medlemmer af folkekirken og andelen af nyfødte, der bliver døbt, er faldet betydeligt de sidste mange år. Men faktisk klarer folkekirken sig ganske godt. Det vurderer Hans Raun Iversen, leder af Center for Kirkeforskning ved Københavns Universitet. - Af de syv nordiske kirker - de nordiske landes plus den skotske og engelske - er folkekirken den klart mest stabile i forhold til medlemstal. - Og folkekirkens medlemstal er utroligt stabilt i forhold til andre foreninger som eksempelvis fagforeninger. - Så hovedhistorien er faktisk, at det går ganske godt. Og det skyldes - om man kan lide det eller ej - at folkekirken er meget integreret i dansk kultur, siger Hans Raun Iversen. Ifølge Danmarks Statistik var der ved udgangen af juni 4,4 millioner medlemmer af folkekirken, et fald på tre procent på 10 år. - Folkekirken klarer sig godt af flere årsager. For det første fordi den er så pokkers dansk og passer god til vores kultur. - For det andet fordi den er så god. Det er jo tæt på at være verdens rigeste kirke, siger Hans Raun Iversen. Folkekirken får små otte milliarder kroner om året i kirkeskat og fra finansloven. - Det betyder, at folk er utroligt tilfredse, når de bruger kirken. Vi har gode præster, og når der er bryllup, konfirmation eller begravelse, så er det flot og professionelt udført, siger Hans Raun Iversen. Mens kirken har et stabilt antal medlemmer, så er antallet af udmeldinger steget det seneste år. I andet kvartal 2017 meldte 5648 sig ud af kirken. - Udmeldelserne er ifølge vores forskning ikke et tegn på, at folk bliver mindre religiøse. Det er mere en identitetsmarkør, som er blevet vigtigere i et mere individualiseret samfund. - I dag kan man ikke bare slå et medlemskab hen, men skal kunne stå inde for det, folkekirken indebærer. - Men danskerne er ikke blevet mere eller mindre religiøse, en de har været før. Jeg mener, at der er lige så meget kristendom og religiøsitet, som der har været de sidste 1000 år, siger Hans Raun Iversen. /ritzau/",,Indland,2017-07-15T10:46:00+00:00,https://www.dr.dk/nyheder/indland/forsker-folkekirken-klarer-sig-overraskende-godt,DR
Røg i operationsstuen er skadelig for læger og sygeplejersker,Nye kirurgiske metoder kan give arbejdsmiljøproblemer for læger og sygeplejersker.,,"Det syder og sprutter, når man opererer patienter på sygehusene. Og de nye kirurgiske metoder har skabt nye arbejdsmiljøproblemer for læger og sygeplejersker. Mange moderne kirurgiske instrumenter brænder sig nemlig vej ned i kødet og det udvikler røg i operationsstuen. Metoden giver mere skånsomme indgreb for patienten. Men flere undersøgelser viser ifølge fagbladet Sygeplejersken, at røgen indeholder kræftfremkaldende giftstoffer, spor af virus og bakterier i store mængder. Røgen kan give mange ubehagelige symptomer for de læger og sygeplejersker, der er tvunget til at stå i røgen. Det fortæller sygeplejerske og arbejdsmiljørepræsentant Elisabeth Solvik Lundholm fra Aarhus Universitetshospital. - Det er kvalme, hoste, kløe og tørre øjne. Rigtigt mange trælse ting, siger hun. Derfor er der gjort meget for at få røgen væk på operationsstuerne på det nye supersygehus i Skejby. Udsugningsanlæg og filtre skal rense røgen, før den kommer ud. - Det vil betyde, at man har et rent og fint arbejdsmiljø, siger Elisabeth Solvik Lundholm. De giftige stoffer i operationsrøgen er ikke problematiske for den enkelte patient, men for det sundhedsfaglige personale, der bliver udsat for store mængder gennem tiden. Region Midtjylland er ifølge Sygeplejersken den eneste region i Danmark, der har indført krav til udsugningen.",Heikki Yding,Østjylland,2017-08-17T04:44:00+00:00,https://www.dr.dk/nyheder/regionale/oestjylland/roeg-i-operationsstuen-er-skadelig-laeger-og-sygeplejersker,DR
Efter brand i kæmpe vindmølle: Folk skal holde sig væk fra området,"På grund af hård vind er der risiko for flyvende dele i luften, oplyser politiet. ",,"Fredag aften gik der ild i Danmarks største vindmølle ved Østerild i Thy. Og selvom branden kl. 09.00 i morges var slukket, så skal man stadig holde sig væk fra området. Det oplyser vagtchef ved Midt- og Vestjyllands Politi, Anders Olesen. - Området er stadig afspærret, men er blevet indskrænket rigtig meget. Opfordringen er, at man skal holde sig fra møllen og området, for hvis der er noget, der løsner sig, så kan det flyve ret langt på grund af blæsten, siger han og uddyber: - Derudover er der faldet en del glasfiber ned, så det skal landmænd i området være opmærksomme på og melde til Vesta, hvis de finder noget. Det er endnu uvist, hvad der fik møllehuset på den meterhøje vindmølle til at bryde i brand. Vestas er gået i gang med de tekniske undersøgelser, oplyser Anders Olesen. Han fortæller, at der forud for branden var foretaget nogle opdateringer og test på vindmøllen. Da vindmøllen skulle genstartes, gik der en alarm, og møllehuset brød i brand. Om opdateringerne har forbindelse til branden, kan han ikke sige med sikkerhed. Vindmølle af modellen V164-8.0 MW har 80 meter lange vinger, den er ikke mindre end 222 meter høj op til vingespidsen og slog tidligere på året verdensrekorden i energiproduktion.",Christina Nordvang Jensen,Indland,2017-08-05T14:49:00+00:00,https://www.dr.dk/nyheder/indland/efter-brand-i-kaempe-vindmoelle-folk-skal-holde-sig-vaek-fra-omraadet,DR
Fagforening: Sygeplejersker segner stadig under arbejdspres på Holbæk Sygehus,"For en måned siden klagede personalet over, at de ikke kunne nå at skifte ble på patienterne.   ",,"Sygeplejerskerne på de medicinske afdelinger på Holbæk Sygehus segner fortsat under et voldsomt arbejdspres. Det siger næstformand i Dansk Sygeplejeråd, Kreds Sjælland, Søren Pedersen. Ifølge ham har situationen ikke bedret sig, siden personalet for nogle uger siden slog alarm og klagede over, at de ikke kunne nå at skifte ble på patienterne og børste deres tænder. - Der er ikke flere, der møder på arbejde, og antallet af patienter er det samme. Så Holbæk Sygehus står i den samme medicinske situation som før sommerferien, siger han. Næstformanden oplyser, at fagforeningen er i dialog med ledelsen på sygehuset, men erkender at det ikke har hjulpet: - Der er stadigvæk for mange patienter til det plejepersonale, der er på arbejde, siger han. Vicedirektør på Holbæk Sygehus, Knud Borch-Johnsen, er helt uenig. - Der er ingen overbelægning her i ferien. Det er i den grad stilnet af, og arbejdspresset er faldet markant. Problemet var i forårsmånederne og starten af sommeren, men nu er der ikke flere patienter, end der er normering til, siger han. Den statistik giver næstformand for sygeplejeskerne Søren Pedersen ikke meget for: - Meldingerne til mig er, at der stadig er for mange opgaver til, at kollegaerne kan nå at gøre deres arbejde ordentligt, siger han. Det var to ansatte, der tidligere på sommeren slog alarm og fortalte om patienter, der lå i indtørret afføring og med ubehandlede liggesår, fordi afdelingen var ramt af overbelægning og for lidt personale til at tage sig af de mange, typisk ældre patienter.",Henny Mortensen,Sjælland,2017-08-03T07:22:00+00:00,https://www.dr.dk/nyheder/regionale/sjaelland/fagforening-sygeplejersker-segner-stadig-under-arbejdspres-paa-holbaek,DR
,,,,,,,https://www.dr.dk/nyheder/tema/vaekstpakke,DR
,,,,,,,https://www.dr.dk/nyheder/tema/holbaek-sygehus,DR
"Vejret genudsendes: Ustadigt vejr med sol, vind og byger","Vi fortsætter i samme spor, som de forgangne dage med både sol og byger.",Tørvejr i sigte,"Kunne du lide vejret i går, vil du også kunne lide det i dag. Solen får gode muligheder for at skinne på os, men ind imellem vil en regnbyge snige sig ind foran solen. Især først på dagen vil skyer og byger ligge over den sydlige del af landet med lokale tordenindslag, senere tynder det lidt ud. Men hele landet har risiko for byger. Vinden hiver også i hestehalen i dag. En let til frisk vind fra vest, men hård vind ved kysterne - i Nordjylland måske op til kulingstyrke. Maxtemperaturen rammer vi lidt over middag, og den vil nok toppe lokalt på 20 grader, men de fleste vil ligge på omkring 18 grader - lidt køligere i Nordjylland. I eftermiddagstimerne aftager bygerne, og i aften og i nat klarer det op og holder efterhånden helt tørt med aftagende vind, som danner kimen for en pæn mandag i sigte.",Nina Bendixen,Vejret,2017-08-06T05:01:00+00:00,https://www.dr.dk/nyheder/vejret/vejret-genudsendes-ustadigt-vejr-med-sol-vind-og-byger,DR
Så stor bliver skattelettelsen for HK'eren og direktøren,"Se, hvor stor gevinsten er ved regeringens skatteudspil. ",Fjerner loft over beskæftigelsesfradrag,"En gevinst på nogle tusinde kroner for de lavest lønnede er ikke godt nok. Sådan lyder kritikken fra flere sider, efter regeringen til formiddag har fremlagt sit udspil den ny skattereform, der blandt andet fjerner loftet på beskæftigelsesfradrag og præsenterer et jobfradrag, der skal tilgodese de laveste arbejdsindkomster. Herunder kan du se, hvordan skatteudspillet rammer fire forskellige indkomstgrupper: Det nye jobfradrag på 4.500 kroner er rettet mod de laveste arbejdsindkomster, og målet er at få flere i beskæftigelse - et udfald der virker meget lidt sandsynligt, lyder det fra SFs skatteordfører, Lisbeth Bech Poulsen. - Det nye jobfradrag gør forslaget lidt bedre, men billedet er stadigvæk en reform, der øger uligheden. Det er ikke realistisk at tro, at flere kommer ind på arbejdsmarkedet på grund af at fradrag. De skal have en hjælpende hånd, så det er noget helt andet, der skal til, siger hun. - Problemet er, at det er stadig skævt, og pengene kommer fra områder som velfærd, der skal tilgodese os alle sammen. Det er usolidarisk, og der skal bruges så mange milliarder på skattelettelser i en tid, hvor læger og sygeplejersker løber for stærkt og normeringerne i daginstitutioner er for ringe, siger hun. Regeringen har flere gange fremhævet, at forslaget vil komme de lavtlønnede til gode, men heller i LO, bliver forslaget modtaget positivt. Formand Lizette Risgaard kalder jobfradraget for et ""holdkæft-bolsje"" og en topskattelettelse i forklædning. – Det skal få de skæve skattelettelser til at glide lettere ned. Det ændrer ikke på, at langt størstedelen af skattelettelserne falder direkte ned i de mest velhavendes lommer, lyder kritikken. Regeringen vil med udspillet fjerne loftet over beskæftigelsesfradraget, der i år højst kan være 30.000 kroner, og det kan komme alle med en årsindkomst på over 340.000 kroner til gode. - Regeringen går i små sko og vil ikke investere nok i samfundet og den velfærd, borgerne har brug for. Det er utrolig kortsigtet og egocentreret i en tid, hvor vi som samfund bør investere i at uddanne os, og hvor mange medarbejdere allerede er presset psykisk i bund af for få ressourcer, siger formand for FTF, Bente Sorgenfrey, til Ritzau. Hos de Radikale hilser man skattelettelserne velkomne, selvom finansordfører, Martin Lidegaard, kalder forslaget uambitiøst. - Vi er med på at lette skatten på arbejde, men nu er vi interesserede i at se, hvordan regeringen vil gøre det. Hvis man vil skærer hårdt på de sociale ydelser, bliver det uden os, men kan man finde en anden fornuftig finansiering, kigger vi på det. Sådan rammer skattereformen:",Louise Brodthagen Jensen,Politik,2017-08-29T11:01:00+00:00,https://www.dr.dk/nyheder/politik/saa-stor-bliver-skattelettelsen-hkeren-og-direktoeren,DR
Terrorværn i København: Betongrise bliver erstattet af træer og bænke,"Indtil den nye terrorsikring er klar, skal betonklodserne udsmykkes, oplyser kommunen. ",,"Siden en lastbil påkørte og dræbte 12 mennesker i Berlin i begyndelsen af året, har en række store betonklodser - såkaldte betongrise - være opstillet i København som en terrorsikring mod lignende scener. Inden længe vil betonelementerne blive udsmykket. Og på lidt længere sigt skal de helt erstattes af træer, bænke og andre genstande. Det har Københavns Borgerrepræsentation vedtaget, oplyser teknik- og miljøborgmester Morten Kabell (EL) i en pressemeddelelse. Politikerne har dog ikke fundet pengene til at betale regningen for at udskifte betonklodserne. Det skal ske, når der forhandles et budget i kommunen, oplyses det i pressemeddelelsen. - Vi følger de anbefalinger om etablering af hastighedsdæmpende foranstaltninger, vi har fået fra Københavns Politi og PET. Men terrorister skal ikke sætte dagsordenen for vores by, siger Morten Kabell. - Derfor vil vi erstatte de nuværende betongrise med træer, bænke og andre ting, der kan give samme effekt og samtidig bidrage til en bedre by. Af pressemeddelelsen fremgår, at der er flere betonelementer på vej. Det står ikke umiddelbart klart, hvordan udsmykningen konkret skal ske. Arbejdet vil foregå i et udvalg, der begynder i september. /ritzau/",,Politik,2017-08-24T18:42:00+00:00,https://www.dr.dk/nyheder/politik/terrorvaern-i-koebenhavn-betongrise-bliver-erstattet-af-traeer-og-baenke,DR
Efter forsinkelser af nyt supersygehus: Skal spare millioner i ledelsen,"Flytningen af Aarhus Universitetshospital er blevet så dyr, at hospitalet skal spare 220 millioner kroner. ",,"Et sparekrav på 220 millioner kroner betyder, at Region Midtjylland nu retter blikket mod hospitalsledelsen. Det betyder, at der næste år skal sparers et tocifret millionbeløb på hospitalets ledelsesgange, efter en flytning af Aarhus Universitetshospital blev dyrere end forventet. En fornuftig beslutning mener Jes Søgaard, sundhedsøkonom fra Aarhus Universitet. - Når du skal have gennemført besparelser i den størrelsesorden, er du nødt til at se på alle funktioner i et sygehus, så det giver i den grad mening også at se på ledelsen. Ifølge regionens koncerndirektør, Ole Thomsen, kan der blandt andet spares penge på lægevagtplanlægningen. - Ledelsesstrukturen kommer ikke til at give så mange penge, men nogle skal den dog give. Nogle af afdelingerne på hospitalet har eksempelvis fundet ud af, at man kan lave vagtplanlægningen på en anden måde og få mere ud af ressourcerne. Sundhedsøkonom Jes Søgaard mener, at besparelsen er en oplagt lejlighed til at gennemgå hospitalet med en tættekam for at se, om man kan gøre tingene bedre og billigere, men han er ikke uden bekymring. Han frygter at de enkelte ledere vil få for store ansvarsområder. - Logikken knækker der, hvor man siger, at de ledende sygeplejersker hidtil har kunnet have halvtreds sygeplejersker og plejepersonale under sig, og fremover skal de så have firs. For når du kan have halvtreds, så kan de også have firs. De mange besparelser kan også forringe servicen på hospitalet. Det er nemlig vigtigt, at der ikke spares på selve det sundhedsfaglige, mener Ole Thomsen. - Kommer patienterne for eksempel til at tale med medarbejdere i kortere tid? Kommer de til at være indlagt i kortere tid. Den slags kan der ske noget med.",Frederik Dupont Hald,Østjylland,2017-08-16T11:24:00+00:00,https://www.dr.dk/nyheder/regionale/oestjylland/efter-forsinkelser-af-nyt-supersygehus-skal-spare-millioner-i-ledelsen,DR
Betjente fortsætter grænsekontrol: Ingen politikadetter ved grænsen i morgen,Staten og Politiforbundet er ikke blevet enige om de nye politikadetters arbejdsvilkår. ,Går ud over andre politiopgaver Strejkeretten i centrum,"54 nyudklækkede politikadetter skulle have haft første arbejdsdag ved den dansk-tyske grænse i morgen. Men selvom de har fået deres eksamensbevis i hånden, må de spejde langt efter at komme i gang med arbejdet. Politikadetternes arbejdsvilkår er nemlig stadig ikke faldet på plads, selvom det er politisk vedtaget, at de skulle aflaste betjentene med en del af grænsekontrollen per 1. september. Politiforbundet og Moderniseringsstyrelsen, der varetager forhandlingerne på vegne af staten, er endnu ikke blevet enige om en overenskomstaftale for kadetterne. Og den faglige kamp står i vejen for, at de kan trække i arbejdstøjet. Dermed må de politibetjente, som i øjeblikket udfører grænsekontrollen, fortsætte med opgaven. Og de kommer endnu ikke hjem til deres respektive politikredse, siger Thomas Østrup Møller, der er koncernstyringsdirektør i Rigspolitiet. - Betjentene bliver ved grænsen, og det vil sige, at så længe der ikke er kadetter, bliver vi nødt til at bede andre kredse om også at sende betjente til grænsen, så vi kan løse opgaven, siger han. Thomas Østrup Møller erkender, at det kommer til at påvirke politiets arbejde rundt om i politikredsene, at der altså fortsat skal afsættes de omkring 50 betjente til grænseopgaven. - Der er selvfølgelig omprioriteringer rundt om i kredsene. Jeg kan ikke udpege de helt konkrete opgaver, men det har selvfølgelig konsekvenser for opgavevaretagelsen. - De politifolk vil ikke være hjemme i kredsene og lave deres opgaver, siger han. Moderniseringsstyrelsen og Politiforbundet har forhandlet om overenskomsten siden december 2016. Begge parter har i dag ikke ønsket at kommentere, hvor forhandlingerne står lige nu. Det er især en strid om politikadetternes mulighed for at strejke, der har fået forhandlingerne til at stå i stampe. Politiforbundet står fast på, at politikadetterne skal ansættes som tjenestemænd eller som minimum bevare fuld strejkeret. Det har Moderniseringsstyrelsen hidtil nægtet, fordi man også under en faglig konflikt i fremtiden har behov at få løst for eksempel terrorbevogtning eller transport af arrestanter til grundlovsforhør. - Vi tror på, at vi kan finde en løsning, så hvis der bliver varslet konflikt i en overenskomst, kan man få løst de her vigtige samfundsmæssige opgaver. Vi kender det fra Beredskabsstyrelsen eller Forsvaret, lød det fra Moderniseringsstyrelsen tilbage i starten af august. Men den løsning er altså endnu ikke fundet. Om få dage begynder 37 nye elever på politikadetuddannelsen, som ligger på politiskolen i Brøndby. De vil være færdiguddannet om et halvt år.",Louise Dalsgaard,Indland,2017-08-31T16:23:00+00:00,https://www.dr.dk/nyheder/indland/betjente-fortsaetter-graensekontrol-ingen-politikadetter-ved-graensen-i-morgen,DR
"""Skygardinet"" trækkes langsomt for solen","En front fra vest skal passere landet, men først solrigt vejr mod øst.",Lidt vand og lidt vind Opklaring fra sydvest,"Hvis morgenmørket skjuler himlen, så vil man alligevel snildt på temperaturen kunne se, om der er skyer eller ej. Klokken seks lå skyerne tæt over Jylland og delvist på Fyn, mens klart vejr prægede Børnholm, Sjælland og øerne. Skyernes ”dyneeffekt” gjorde, at temperaturen holdt sig oppe omkring 10 – 14 grader, mens det klare vejr mod øst gav ned mellem 6 – 10 grader. Skyerne er en del af en front, som skal passere i løbet af dagen. Der vil komme regn af og til, men ikke noget som vil vande hele dagen. Først til Jylland, og ud på eftermiddagen Fyn og Sjælland samt øerne. Bornholm får først fronten at se sidst på dagen. Temperaturen i eftermiddag vil lande mellem 18 og 22 grader. Vinden starter i syd og hiver varm luft op til Bornholm og Sydhavsøerne, men efterhånden, som fronten nærmer sig, vil vinden dreje mod sydvest og tage lidt til i styrke. Først svag til jævn, senere let til frisk. I aften klarer det op fra sydvest, mens det vil regne lidt på Bornholm.",Nina Bendixen,Vejret,2017-08-24T04:41:00+00:00,https://www.dr.dk/nyheder/vejret/skygardinet-traekkes-langsomt-solen,DR
OVERBLIK Se de historisk lave renter ,"Det er især danskere med boliglån og realkreditlån, der kan nyde godt af de historisk lave renter. ",,"Det historisk lave renteniveau, som flere nyder godt af, ser ikke ud til at ændre sig de næste 10 til 15 år. Det vurderer en række økonomer, der blandt andet mener, det er de mange ældre i samfundet, der får renten ned med deres stigende behov for pensionsopsparing. Og det er John Norden, der er partner hos prisportalen Mybanker, enig i. - Jeg kan heller ikke se, at renten vil stige lige nu. Der er historisk lave renter både på variabel og på fast, og det er der ikke noget, der tyder på bliver lavet om, siger han. I denne uge blev der skrevet endnu et kapitel i renternes rekordbog. Boligejere med rentetilpasningslån i Nykredit og i Nordea Kredit kan se frem til den laveste rente nogensinde. For de et-årige lån er renten i minus, omkring -0,20 procent, hvilket betyder, at der betales meget ned på gælden. Det er ikke kun de ældres opsparing, der har fået renten til at falde. Ifølge John Norden er en anden stor årsag til, at renterne er så lave, at centralbankerne har pumpet mange penge ud i systemerne efter finanskrisen i 2008. - Og der er også mange geopolitiske ting, der spiller ind. Og det ser ikke ud til, at centralbankerne ændrer meget på pengepolitiken, og det er godt for renteniveauet, forklarer han. Det er især danskere med boliglån og realkreditlån, der kan nyde godt af de historisk lave renter. Neden for kan du få et overblik over, hvordan det ser ud med nogle af de nuværende renter:",Christina Nordvang Jensen,Penge,2017-08-26T10:07:00+00:00,https://www.dr.dk/nyheder/penge/overblik-se-de-historisk-lave-renter,DR
Frygt for vold efter valg: Præsident genvinder magten i Kenya,Oppositionen kalder valgprocessen en tragedie og paradenummer.,Obervatører opfordrer til at accept af resultat,"Respektér valgresultatet, og gå videre i retten, hvis der er uenighed. Sådan lyder opfordringen fra internationale valgobservatører til den kenyanske opposition. Oppositionslederen og præsidentkandidaten, Raila Odinga, siger nemlig, at han ikke vil acceptere valgresultatet. Resultatet er et genvalg til den siddende præsident, Uhuru Kenyatta, der har fået 54,27 procent af stemmerne. - Vi har påpeget nogle meget seriøse bekymringer hos kommissionen, og de har ikke svaret, siger oppositionens kampagneansvarlige, Musalia Mudavadi, der ifølge Financial Times kalder valgprocessen en ”tragedie” og et ”paradenummer”. Uhuru Kenyatta opfordrer til fred. - Jeg rækker ud til jer - til alle jeres støtter. Til vores brødre, vores værdige modstandere. Vi er ikke fjender, vi er alle borgere i samme land, siger han ifølge Reuters. Oppositionen mener, at valgkommissionens servere har været udsat for hackerangreb, og at resultaterne er blevet ændret til Kenyattas fordel. Valgkommissionen indrømmer, at der har været hackerforsøg, men fastholder samtidig, at det ikke lykkedes at ændre på stemmefordelingen. Ifølge CNN er der lige nu en frygt for, at uenighederne kan føre til voldelige uroligheder. Ekstra sikkerhedsstyrker er blevet indsat i hovedstaden, Nairobi, siger indenrigsminister Mwenda Njoka til CNN. Samtidig er ekstra politi indsat i lufthavnen. I ugens løb har der allerede været voldelige sammenstød mellem politi og demonstranter i Nairobi og byen Kisumi. En observatør fra oppositionen blev blandt andet dræbt i et macheteangreb. EU har opfordret de tabende parter til at trække sig og acceptere det endelige resultat. Også den tidligere amerikanske udenrigsminister John Kerry, der har været valgobervatør, opfordrer til fred og siger, at der ikke har været snyd med stemmerne. I 2007 var der også påstande om valgsvindel, og mere end 1.100 personer mistede livet, og omkring 600.000 blev sendt på flugt.",Anders Holm Nielsen,Udland,2017-08-11T19:26:00+00:00,https://www.dr.dk/nyheder/udland/frygt-vold-efter-valg-praesident-genvinder-magten-i-kenya,DR
,,,,,,,https://www.dr.dk/nyheder/tema/statsministrene,DR
Mange ældre kan sikre rentefest de næste 10 år,"De næste 10-15 år holdes renten nede af de store årgange, der har sparet meget op, lyder det fra økonomer.",Ligevægtsrenten Robotterne kan få renten op,"Det lave renteniveau ser ikke ud til at løbe ind i en opadgående kurve foreløbigt. Forklaringen er de store årgange, som i disse år enten er på vej mod eller allerede er gået på pension. - Den udvikling, demografien har taget, hvor vi bliver stadigt flere ældre i samfundet og dermed har set et stort, stigende behov for pensionsopsparing, er med til at få renten ned, siger Helge Pedersen, der er cheføkonom i Nordea. Når flere sætter penge til side, vil prisen på obligationerne stige, og det vil få renten til at falde. Så selv om krystalkuglen ikke giver svar på, hvordan økonomien udvikler sig, og renten hopper op og ned, er demografien en faktor, der er til at regne med. Derfor forventer Helge Pedersen, at renten vil holdes nede de næste 10-15 år. - Jeg forudser det meget lave renteniveau, vi har nu, kommer til at vare en årrække endnu. Om 10-15 år vil det nedadgående pres blive erstattet af et opadgående pres i stedet for, siger Helge Pedersen. Samtidig viser historien, at væksten generelt er lavere i samfund med ældre befolkninger. Det er en anden faktor, der er med til at drive rentefaldet. Ifølge økonomisk teori dannes den såkaldte ligevægtsrente, hvor der er balance mellem opsparing og investering. - En svag udvikling i arbejdsudbuddet giver lav vækst, og det betyder også, at renterne er lave, siger Jes Asmussen, der er cheføkonom i Handelsbanken. - De lave renter på obligationer udfordrer også vores opsparinger. Det er blevet sværere at få afkast på traditionelle investeringer i obligationer. Det betyder, at opsparing på sigt bliver lavere, hvis vi ikke investerer i andre aktivklasser, når obligationerne ligger nede på de her niveauer, fortsætter han. Renten kan dog skubbes op af vækst og inflation i samfundet. Men det kræver, at vi bliver længere på arbejdsmarkedet, og at produktiviteten stiger. Derfor bør vi også byde robotterne velkomne på arbejdsmarkedet, fordi de ved at øge produktiviteten kan skubbe til væksten og inflationen - og dermed få renten op på et mere passende niveau, lyder det fra Helge Pedersen, cheføkonom i Nordea. - Lad dem bare komme i stort omfang, så væksten kan komme op i tempo, og renten kan komme væk fra nul-punktet. Måske bliver det også på mine ældre dage sjovt at investere i obligationer igen. - Jeg tror på, at det er godt, hvis man har en rente, der er lav. Men ikke, at den er så tæt på nul procent, som tilfældet er lige for tiden. Vi så gerne, at både inflationen og renten steg lidt. Det ville også være bedst for samfundsøkonomien.",Mathias Sommer,Penge,2017-08-26T06:05:00+00:00,https://www.dr.dk/nyheder/penge/mange-aeldre-kan-sikre-rentefest-de-naeste-10-aar,DR
Store it-systemer hos Mærsk lagt ned,"Mærsk kan endnu ikke sige, hvad der er skyld i det omfattende nedbrud.",Medarbejdernes sikkerhed er topprioritet,"Et stort it-nedbrud har ramt Mærsk. Nedbruddet skete cirka 13:30 og har ramt flere af Mærsks divisioner. - Vi kan bekræfte på nuværende tidspunkt, at Mærsks it-systemer er nede, og det er de på tværs af forskellige lokationer og forretningsenheder, siger Mikkel Linnet, pressemand i Mærsk Transport og Logistik. I øjeblikket er Mærsk i gang med at få begreb om problemets omfang, og i første omgang fokuserer virksomheden på sikkerheden for medarbejdere og operationen af skibene. - Vi er i gang med at danne os et overblik over situationen, og vi vil selvfølgelig informere løbende, efterhånden som vi har mere at sige, siger Mikkel Linnet. Hvad der er årsag til det store it-nedbrud, kan virksomheden ikke sige på nuværende tidspunkt. Hovedsædet på Esplanaden i København er også ramt, men der er fuld aktivitet, indtil virksomheden kender problemets omfang, oplyser Mærsk. Mærsk har også mobiliseret det, virksomheden kalder krisehåndteringsprocesserne. - Vores medarbejderes sikkerhed, vores operation og selvfølgelig vores kunders forretning er topprioriteten for Mærsk lige nu, siger Mikkel Linnet. Mærsk skrev for kort tid siden ud på Twitter: - Vi kan bekræfte, at Mærsks it-systemer er nede flere steder og i flere divisioner. Vi vurderer i øjeblikket situationen. Mærsk i Storbritannien er også ramt. - Desværre er vores computersystemer her i Storbritannien og Irland nede. Vores telefonsystemer kører, og vi står klar til at besvare alle spørgsmål. Nogenlunde samme melding er kommet fra Mærsk i Venezuela. Den russiske oliegigant Rosneft, den statslige flyfabrik Antonov i Ukraine og en række andre vitale ukrainske virksomheder som banker og energiselskaber er også ramt af hackerangreb, oplyser de ifølge Reuters og AFP.",Emma Toft,Penge,2017-06-27T12:17:00+00:00,https://www.dr.dk/nyheder/penge/store-it-systemer-hos-maersk-lagt-ned,DR
Kristian Jensen: Kritik af skatteudspil er mudderkastning,"Finansministeren afviser, at regeringen sminker tal for, hvem der får de største skattelettelser. ","Misvisende, mener eksperter Embedsmændenes beregninger Sagen kort","Regeringen har lagt regnestykkerne åbent frem og forsøger ikke at skjule noget med dens nye udspil til skattelettelser. Det siger finansminister Kristian Jensen (V) som svar på den kritik, som førende skatteeksperter har fremført, efter tallene bag udspillet er blevet set efter i sømmene. - Den kritik er mest af alt mudderkastning, siger finansministeren til DR Nyheder. Eksperterne mener, at regeringen sminker de tal, som ifølge regeringen giver en HK'er på mindsteløn den største relative skattelettelse. Og det har fået støttepartiet Dansk Folkeparti til at kræve nye svar fra regeringen. Og oppositionspartiet Enhedslisten vil have regeringen til at redegøre for tallene på et samråd. Partiet mener, at der er tale om 'talfusk'. Folketingets partier kan bare bede om nye beregninger, siger finansministeren. - Nu åbner vi op for spørgsmål, og så kan Dansk Folkeparti, Socialdemokratiet og alle mulige andre stille alle de spørgsmål, de vil og bede om alle de regnestykke og familietyper, de ønsker. Det svarer vi på, for vi har intet at skjule, siger Kristian Jensen. Ifølge regeringens udspil vil dens forslag medføre en skattelettelse på 5.000 kroner om året for en HK’er, der tjener 215.000 kroner, mens en direktør vil få en skattelettelse på 26.700 kroner, hvis han eller hun tjener 1.045.000 kroner om året. - Det ændrer ikke det faktum, at en HK’er får 5.000 mere til sig selv om året, hvis vores forslag bliver gennemført, siger Kristian Jensen Men eksperterne, som DR Nyheder har talt med, mener, at HK’eren får mindst ud af skattelettelserne. Både i kroner og øre og i procent sammenlignet med direktøren. Tallene er misvisende, fastslår eksperterne, fordi regeringen regner på en anden måde end ved skattereformen i 2012. Ifølge finansministeren kan man ikke sammenligne med tallene fra 2012. - Vi har for første gang taget en HK’er på mindsteløn med. Du kan ikke sammenligne med 2012, for der var ikke en tilsvarende person med en tilsvarende løn, siger Kristian Jensen. - Vi har lagt åbent frem, at det i kroner og øre er direktøren, der får den største skattelettelse. Det er ikke skjult. Men vi har taget en ny persontype med, nemlig HK’eren på mindsteløn, og det har der ikke været i tidligere skatteudspil. - Derfor skal man lægge nogle forudsætninger ind. Det er blevet valgt af embedsfolkene, som laver beregningerne. Det er ikke noget, som jeg eller mine kollegaer i regeringen regner efter. Det er blevet lagt frem, så folk kan se det. Hvis nogen vil have andre beregninger, så er vi leveringsdygtige i det. Det skal Folketingets partier bare spørge efter, siger Kristian Jensen.",Maja Lærke Maach,Politik,2017-08-30T20:49:00+00:00,https://www.dr.dk/nyheder/politik/kristian-jensen-kritik-af-skatteudspil-er-mudderkastning,DR
Ellemann: Der skal en ny administration af fiskekvoter til,Fiskeriministeren vil ikke kommentere en håndfuld politianmeldelser efter undersøgelse af Rigsrevisionen.,,"Den nyudnævnte fiskeriminister, Karen Ellemann (V), erkender, at der skal laves et helt nyt system for håndteringen af fiskekvoter. Det sker efter en sønderlemmende kritik af Miljø- og Fiskeriministeriet fra Statsrevisorerne onsdag. - Kritikken fra Rigsrevisionen og Statsrevisorerne er ikke til at misforstå. Vi har nu et omfattende arbejde med at følge op og i fællesskab finde løsninger. - Vi skal have skabt en ny transparent administration af kvoterne, som alle kan have tillid til. Det vil jeg selvfølgelig inddrage Folketingets partier og erhvervet i, siger hun i en pressemeddelelse. Statsrevisorerne har onsdag udtalt deres skarpeste kritik af Miljø- og Fødevareministeriets håndtering af kvotekoncentrationen i dansk fiskeri gennem en lang årrække. På et pressemøde onsdag lyder det fra revisorerne, at ""den er gal på alle tangenter"", og at der er tale om en sag med mange alvorlige svigt, der har stået på i en lang periode. Statsrevisorernes kritik kommer på baggrund af en undersøgelse af Rigsrevisionen. Den konkluderer, at ministeriets forvaltning har været ""meget kritisabel"" og ""ikke har understøttet Folketingets intention om, at kvoterne ikke måtte koncentreres på for få hænder"". Helt usædvanligt er der foretaget fire politianmeldelser på baggrund af Rigsrevisionens undersøgelse. Dem ønsker fiskeriministeren dog ikke at kommentere. Årsagen er ifølge ministeriet, at det drejer sig om verserende politisager. /ritzau/",,Politik,2017-08-16T15:06:00+00:00,https://www.dr.dk/nyheder/politik/ellemann-der-skal-en-ny-administration-af-fiskekvoter-til,DR
Vred chef hos Danske Æg: Branchens renommé sættes over styr,"Sektorchef garanterer, at danske æg er fri for gift. ",,,Mette Richardt,Indland,2017-08-10T20:46:00+00:00,https://www.dr.dk/nyheder/indland/vred-chef-hos-danske-aeg-branchens-renomme-saettes-over-styr,DR
Yousee-nedbrud under nytårstale: Politiet dropper sigtelse ,Der bliver ikke rejst tiltale mod mand efter nedbrud på Yousees netværk nytårsaften.,TDC: Det var en bevidst handling,"Anklagemyndigheden har besluttet, at man ikke rejser tiltale mod en 51-årig mand, der var sigtet for at være årsagen til et nedbrud på Yousees netværk nytårsaften. Sigtelsen er nu frafaldet. Det skriver Københavns Politi i en pressemeddelelse. Manden blev anholdt 5. januar 2017 og sigtet for at stå bag nedbruddet, som var skyld i, at over 1,3 millioner Yousee-kunder ikke kunne modtage tv-signaler i flere timer. Det betød, at der blandt andet var sort skærm under dronningens nytårstale. Manden var sigtet for omfattende forstyrrelse i driften af fjernsynsanlæg og hærværk af betydeligt omfang. - Efterforskningen har ikke underbygget, at der skulle være grundlag for at opretholde sigtelsen mod ham. Efterforskningen fortsætter imidlertid i anden retning, og derfor har Københavns Politi ikke mulighed for at give yderligere oplysninger i sagen på nuværende tidspunkt, skriver politiet i pressemeddelelsen. Til trods for, at sigtelsen er frafaldet er TDC - der ejer Yousee - ikke i tvivl om, at nytårsnedbruddet var forårsaget en ""en bevidst skadelig handling."" - I sådanne sager er gerningsmændene som oftest rigtig dygtige til at skjule deres spor og det kan være svært at bevise den endelige skyld, siger koncerndirektør Louise Knauer til Ritzau.",Emil Søndergård Ingvorsen,Indland,2017-09-22T07:48:00+00:00,https://www.dr.dk/nyheder/indland/yousee-nedbrud-under-nytaarstale-politiet-dropper-sigtelse,DR
Tre unge mænd sigtes for medvirken til drabsforsøg efter skud mod politibil,"Politiet ved endnu ikke, om skyderiet i aftes bevidst var rettet mod den civile patruljevogn.",,,Mette Koue og Lisbeth Quass,Indland,2017-09-30T07:17:00+00:00,https://www.dr.dk/nyheder/indland/tre-unge-maend-sigtes-medvirken-til-drabsforsoeg-efter-skud-mod-politibil,DR
Minister afviser flertalsønske om at sløjfe krav til hospitaler,"Regeringen vil ikke droppe produktivitetskravet til hospitaler næste år, som et flertal ellers ønsker.",Minister: Regionerne har selv accepteret det Flertal for at sløjfe det,"Et bredt flertal uden om regeringen vil allerede fra 1. januar 2018 annullere det produktivitetskrav, der betyder, at landets hospitaler hvert år skal levere mere for de samme penge. Men det har sundhedsminister Ellen Trane Nørby (V) ikke tænkt sig at efterleve, slår hun fast på et samråd tirsdag. - Vi er klar til at fjerne produktivitetskravet, som vi kender det, fra 2019. Men vi ønsker et seriøst arbejde omkring en ny, moderne styringsmodel for vores sundhedsvæsen. - Der kan ikke bare være fri leg i forhold til at styre vores sundhedsvæsen. Dertil er det alt for vigtigt, og dertil har vi et hensyn til vores patienter og medarbejderne i sundhedsvæsenet. Ministeren henviser til, at en arbejdsgruppe i begyndelsen af næste år kommer med forslag til et styringssystem, der kan erstatte produktivitetskravet. Forslagene skal være oplæg til næste års forhandlinger om regionernes økonomi. Ellen Trane Nørby henviser samtidig til, at regionerne selv har accepteret toprocentskravet i aftalen om regionernes økonomi for næste år. - Normal praksis er, at Folketinget bakker op om aftalen mellem regeringen og regionerne, siger hun og betoner samtidig, at produktivitetskravet ikke er en ""spareøvelse eller en grønthøster"", som kritikere fremfører. - Det handler om at sikre mere sundhed for pengene. Hospitalerne har siden midten af 00'erne været underlagt produktivitetskravet. Det har effektiviseret behandlingen, men nu er tiden løbet fra ordningen, fordi aktivitet belønnes over kvalitet, lyder kritikken. Socialdemokratiet, Dansk Folkeparti, Enhedslisten, Alternativet, De Radikale og SF er modstandere af kravet. Ellen Trane Nørby ""anerkender til fulde"", at flertallet uden om regeringen kan beslutte at sløjfe kravet fra 1. januar. Men hun advarer om, at det vil ""underminere"" aftalemodellen mellem regering og regioner: - Jeg håber, at flertallet overvejer, hvad det betyder for det danske aftalesystem, hvis man ikke længere kan stole på de aftaler, den til enhver tid siddende regering indgår med regionerne, siger ministeren. /ritzau/",,Politik,2017-09-19T14:49:00+00:00,https://www.dr.dk/nyheder/politik/minister-afviser-flertalsoenske-om-sloejfe-krav-til-hospitaler,DR
Forsvaret: Soldater overværede overgreb i Irak,Danske jægersoldater i Irak har set irakiske soldaters mishandling af en fange fra Islamisk Stat.,,"Danske jægersoldater i Irak har i forbindelse med en operation i den irakiske by Al Qaim observeret overgreb på en tilfangetagen IS-kriger, oplyser Forsvaret. De danske soldater så IS-krigeren blive ført gennem byen af en gruppe menige soldater fra den irakiske hær. Han blev i den forbindelse udsat for stenkast, skaller, stød og slag med gevær. Overgrebet blev angiveligt begået af menige soldater fra den irakiske hær. Jægersoldaterne var sammen med den irakiske al-Furat-brigade i gang med en offensiv mod Islamisk Stat, da de blev vidner til mishandlingen. - Det var ikke muligt for de danske soldater at standse overgrebene eller gribe ind af hensyn til operationen, deres egen og Ali Al-Furat-soldaternes sikkerhed, skriver Forsvaret i en redegørelse om forløbet. Ifølge Forsvaret har det ikke været muligt for de danske jægersoldater at identificere, hvilken specifik enhed de irakiske soldater tilhørte. - De kunne dog på uniformerne konstatere, at de formentlig tilhører den irakiske hær, hedder det i redegørelsen. Værnsfælles Forsvarskommando har indledt en dialog med ledelsen af de internationale koalition i Irak med henblik på at undersøge sagen yderligere. /ritzau/",,Politik,2017-11-14T14:34:00+00:00,https://www.dr.dk/nyheder/politik/forsvaret-soldater-overvaerede-overgreb-i-irak,DR
Politiet efterforsker eksplosion i undergrundstog i London som terror,"Politiet oplyser samtidig, at flere er såret ved Parsons Green Station.",Flere sårede Borgmester fordømmer,"Britisk Politi oplyser nu, at en eksplosion i et tog på undergrundsstationen Parsons Green var terrorrelateret. - Vicepolitidirektør og anti-terrorkoordinator, Neil Basu, har erklæret, at det er en terrorhændelse, oplyser politiet i en udtalelse ifølge nyhedsbureauet Reuters. Politiet oplyser samtidig, at flere personer er såret. London Ambulance Service skriver, at 18 personer er blevet kørt på hospitalet. Ingen af dem har alvorlige eller livstruende skader. Bevæbnet politi rykkede her til formiddag ud i London efter rapporter om ild på en undergrundsstation i den sydvestlige del af byen. Britiske medier beskriver det som en eksplosion og angiver kilden til eksplosionen som en spand, der var om bord på toget. Et øjenvidne på Parsons Green siger til avisen The Mirror, at ""en ildkugle"" fløj ned gennem togvognen efter en eksplosion. BBC rapporterer, at en stor del af kvarteret omkring stationen er spærret af, og at politibiler kører i høj fart med sirener på vejene omkring. Londons borgmester fordømmer angrebet. - Politiet har bekræftet, at eksplosionen på toget ved Parsons Green Station efterforskes som terror. Vores by fordømmer de hæslige individer, der har forsøgt at bruge terror til at skade os og ødelægge vores måde at leve på, siger Sadiq Khan, Londons borgmester. Premierminister Theresa May har indkaldt regeringens Cobra-komité, den britiske regerings komite for håndtering af kriser, til et særligt møde i eftermiddag for at diskutere hændelsen. Skriv til DR Nyheder på 1212@dr.dk, hvis du er i London og har set noget nær Parsons Green station.",Sune Gudmann Christiani,Udland,2017-09-15T09:21:00+00:00,https://www.dr.dk/nyheder/udland/politiet-efterforsker-eksplosion-i-undergrundstog-i-london-som-terror,DR
Skolefodboldkamp endte med stenkast og vold,"Politiet ved ikke, hvad der fik en af hjemmeholdets spillere og en tilskuer til at gå løs på en af spillerne fra det andet hold.",Vil forebygge fremadrettet,"Det blev til alt andet end en fredelig fodboldkamp mellem skolerne Signaturskolen Kvaglund og Nordre Skole i Bramming under Ekstrabladets skoleturnering i går. Under kampen gik en Kvaglund-spiller og en tilskuer, der også er elev på skolen, løs med knytnæver på en af de gæstende spillere fra Bramming. En hændelse, som de to involverede elever fra skolen ikke er stolte af den dag i dag, fortæller Daniel Hald, der er afdelingsleder hos Signaturskolen Kvaglund. Signaturskolen Kvaglund tilkaldte politiet, og patruljen fra Syd- og Sønderjyllands Politi forsøgte at lægge en dæmper på situationen, og herefter blev betjentene mødt med stenkast af tilskuere, som før har gået på skolen. Derfor var politiet nødt til at have assistance fra endnu en patrulje. - Der er ikke længere tumult, da politiet ankommer. Så det er utrolig ærgerligt, at nogle tidligere elever kaster sten på politibilen, og situationen udvikler sig igen, siger Daniel Hald. På Signaturskolen Kvaglund er man kede af, at situationen fandt sted under forhold, der ellers kun skal være sportslige. - På vores fodboldhold har vi et æreskodeks, og vi er trætte af, at de to ikke har kunnet leve op til det, siger afdelingsleder Daniel Hald. Afdelingslederen vil nu sammen med personalet se på, hvordan en situation som denne helt kan undgås. - Det er en større udfordring for os, at vi har ældre elever, som tropper op og er med til at opildne stemningen. Det er vi ved at diskutere, hvad vi skal gøre ved fremadrettet, siger Daniel Hald. De to elever på 16 og 17 år, der startede balladen under kampen, er efterfølgende blevet sigtet af politiet.",Henrik Kellberg,Syd- og Sønderjylland,2017-09-27T09:47:00+00:00,https://www.dr.dk/nyheder/regionale/syd/skolefodboldkamp-endte-med-stenkast-og-vold,DR
Jarlov om ny registreringsafgift: Ikke en supergrøn aftale,"Den nye registreringsafgift er ikke grøn, og den fører ikke til mindre CO2-udledning, siger de Konservatives Rasmus Jarlov, der ønskede sig en grønnere model.",“Der ville være kommet et ramaskrig fra venstrefløjen”,"Torsdag aften blev Regeringen enige med Dansk Folkeparti om en ny aftale om registreringsafgiften, der ifølge regeringen gør langt de fleste biler billigere. I ‘Debatten’ på DR2 blev det - samme torsdag aften - debatteret, om det er en god aftale, partierne er blevet enige om. Læs mere her om den nye registreringsafgift her Rasmus Jarlov (K), hvis parti er en del af regeringen, ville hellere have haft en “teknisk” afgift, men synes alligevel, at det er “en god aftale for danskerne”. Om hvorvidt aftalen også er god for klimaet, siger han: - Man må forholde sig til fakta, og de vurderinger, jeg har set, siger, at den er nogenlunde neutral. Så kan man ikke stå og sige, at den hverken er sort eller grøn. (...) Vi har lavet en skattelettelse, der er god for danskerne, uden at det går ud over miljøet. Dansk Folkeparti og samtlige partier i oppositionen ønskede ligesom Rasmus Jarlov og de Konservative en teknisk registreringsafgift. I sådan en model kunne man tage højde for bilens vægt, CO2-udledning og sikkerhedsudstyr. Men Jarlov mener ikke, at man kunne være blevet enig med oppositionen: - Hvis det stod til mig alene og vores parti, så skulle vi have en teknisk afgift, som beskattede forurening, fordi vi skal beskatte de ting, vi vil have mindre af. Men bremsen for det har været, at der vil lyde et ramaskrig fra venstre for midten - og også lidt til højre for midten, siger transportordføreren og forklarer: - Så var de meget dyre biler blevet meget billigere, og det ville venstrefløjen under ingen omstændigheder have været med til. Se hele udsendelsen af Debatten med Clement Kjersgaard, når han sætter den nye aftale om en lavere registreringsafgift til debat med blandt andre Christina Egelund (LA), Rasmus Jarlov (K) og Ida Auken (R): Billigere biler til hvem?",Mads Søndergaard Klindt,Politik,2017-09-21T20:46:00+00:00,https://www.dr.dk/nyheder/politik/jarlov-om-ny-registreringsafgift-ikke-en-supergroen-aftale,DR
"I dag er det jævndøgn, og den mørke tid nærmer sig","Vejrmæssigt er efteråret godt i gang, og fra i dag bliver dagslængden overhalet af nattens mørke. Men hvad er det egentlig, der sker?",Men hvad er det egentlig der sker?,"Jævndøgn forekommer to gange om året og markerer den dag, hvor dag og nat varer lige lang tid. I efteråret betyder jævndøgn, at vi går mod færre lyse timer, vinter og lavere temperaturer. Og det er altså fra i dag, dagene går på hæld frem til det bliver vintersolhverv den 21. december. Ved vintersolhverv har vi årets korteste dag på kun 7 timer. I foråret markerer jævndøgn derimod, at de lyse nætter er på vej, og at sommeren er på trapperne. Her bliver dagslængden igen længere frem mod sommersolhverv den 21. juni 2018, hvor vi topper med over 17 timer med lys. Der findes ikke nogen simpel forklaring på det. Men jorden roterer om en akse, som går fra nord til syd, og denne akse hælder 23,5 grader. Det er denne hældning på aksen, der gør, at vi har årstider og varierende dagslængder. Når ""nord-aksen"", eller den nordlige halvkulge om man vil, peger væk fra solen, har vi kortere dage på den nordlige halvkugle og længere dage på den sydlige halvkugle. Vender ""nord-aksen"" derimod mod solen, mens jorden roterer, har vi lange dage og lyse nætter, og mere varme på grund af den øgede solindstråling. Det er altså sommer på den nordlige halvkugle og vinter på den sydlige halvkugle, og det er også på dette tidspunkt, man har midnatssol nord for polarcirklen. Ved jævndøgn står solen på himlen direkte over ækvator, og dermed bliver dag og nat lige lange for alle på jorden, uanset om du er i Australien eller i Danmark - i hvert fald astronomisk set.",Herdis Preil Damberg,Vejret,2017-09-22T08:11:00+00:00,https://www.dr.dk/nyheder/vejret/i-dag-er-det-jaevndoegn-og-den-moerke-tid-naermer-sig,DR
,,,,,,,https://www.dr.dk/nyheder/tema/sundhedsplatformen,DR
Regionsformand: 10 millioner kroner vil redde Sundhedsplatformen,Ekspert er skeptisk. For 10 millioner kroner løser ikke problemerne med det udskældte it-system.,Ren ønsketænkning,"Politikerne i Region Hovedstaden har afsat ti millioner kroner til at optimere og forbedre det udskældte it-system, Sundhedsplatformen. Det er en del af regionens nye budgetforlig for næste år, der blev indgået i går. Sundhedsplatformen har skabt protester fra ledende sundhedspersonale på flere hospitaler. Læger er trætte af, at de spilder dyrebar tid på tastearbejde, fordi det har skabt markant længere ventetider på blandt andet skadestuer og på kræftafdelinger. Saltvandsindsprøjtningen på ti millioner kroner vil løse alle problemer med Sundhedsplatformen, forsikrer Sophie Hæstorp. - I har afsat yderligere ti millioner kroner til udvikling af Sundhedsplatformen i budgettet. Bliver problemerne så løst? - Ja, det gør de jo, siger hun. Det er ikke realistisk, mener Jes Søgaard, der er professor i Sundhedsøkonomi ved SDU og afdelingschef i Kræftens Bekæmpelse. - Ti millioner er da bestemt en hjælp. Men det vil slet ikke være nok. Men det er godt, man politisk indser, at der skal gøres noget nu. Det har man ikke gjort før, siger han. - Planen er, at de ti millioner kroner blandt andet skal bruges på diktafoner med talegenkendelse og hjælpe de læger og sygeplejersker, der stadig døjer med it-systemet, siger Sophie Hæstorp. Det lyder umiddelbart fint, men hvis man vil løse problemerne med it-systemet, så skal produktiviteten styrkes, siger Jes Søgaard. - Der er nogen strukturelle problemer i Sundhedsplatformen, der gør, at der går mere lægetid per patient. Og det mindsker produktiviteten, siger Jes Søgaard. Hos Overlægeforeningen klapper de heller ikke i hænderne over Sophie Hæstorps udmelding. Det er ren ønsketænkning, at ti millioner kroner kan løse problemerne med Sundhedsplatformen, mener Lisbeth Lintz, der er næstformand i Overlægeforeningen. - At tro at på at ti millioner kroner, der bliver bevilget politisk, kan løse alle problemer, det er en meget overoptimistisk historie, siger hun. De ti millioner kroner er kun et plaster på såret, selvom det selvfølgelig er positivt, at Region Hovedstaden ser på Sundhedsplatformens problemer, siger Lisbeth Lintz. - Det lyder som et relativt lille beløb til at få rettet op på de store problemer, der er med Sundhedsplatformen, siger hun. Budgetforliget byder dog også på en række besparelser. Op mod 80 medarbejdere står til en fyreseddel, som følge af gevinst-realiseringer af Sundhedsplatformen.",Signe Lerche,København,2017-09-05T11:39:00+00:00,https://www.dr.dk/nyheder/regionale/hovedstadsomraadet/regionsformand-10-millioner-kroner-vil-redde-sundhedsplatformen,DR
Trump: Ingen aftale om ikke at deportere unge indvandrere,"Demokraterne har ellers meldt ud, at der er opnået enighed om at frede de unge indvandrere.",Muren bliver bygget,"Der er ikke blevet indgået en aftale med Demokraterne om Daca-ordningen, der beskytter unge indvandrere mod deportering. Det skriver USA's præsident, Donald Trump, på Twitter. - Der skal være enighed om massiv grænsesikkerhed i bytte, skriver han blandt andet. Demokraternes ledere i Senatet og Repræsentanternes Hus, Chuck Schumer og Nancy Pelosi, oplyste ellers efter en middag i Det Hvide Hus i går, at parterne var blevet enige om at beskytte knap 800.000 indvandrere, der er kommet illegalt til USA som børn, mod at blive deporteret. I en fælles udtalelse skrev de to demokrater, at aftalen om Daca var blevet indgået, og at der nu bliver arbejdet hen imod en pakke med grænsesikkerhed, der ikke inkluderer muren mellem USA og Mexico. Donald Trump ser dog ikke ud til at gå med på demokraternes krav om at droppe opførelsen af den omstridte mur: - Muren, som allerede er under opførsel i form af renovering af eksisterende hegn og mure, vil fortsat blive bygget, skriver han på Twitter. Programmet 'Deferred Action for Childhood Arrivals' (Daca) blev indført ved dekret af Trumps forgænger Barack Obama og har længe været en torn i øjet på præsidentens politiske base, som ønsker en hårdere linje overfor indvandrere. DACA beskytter personer, der kom illegalt til USA som børn, ved at give dem en garanti mod at blive deporteret samt en mulighed for at få arbejdstilladelse. Beskyttelsen gælder i to år og kan blive fornyet. - Vil nogen virkelig smide dygtige, uddannede og vellykkede unge mennesker, der har arbejde, og hvor nogle tjener i militæret, ud af landet? De har været i vores land i mange år, uden at det er deres egen skyld, lyder det i to andre tweets fra præsidenten efter hans annoncering af, at aftalen ikke er indgået. Beslutningen om at trække Daca-ordningen tilbage faldt i sidste uge, hvor justitsminister Jeff Sessions meddelte, at man ville give Kongressen et halv år til at blive enige om et alternativ til ordningen.",Anna Sol Jørgensen,Udland,2017-09-14T10:26:00+00:00,https://www.dr.dk/nyheder/udland/trump-ingen-aftale-om-ikke-deportere-unge-indvandrere,DR
Sundhedsplatformen sender sjællandske kræftpatienter til Vejle,"Lægerne i Region Sjælland skal på kursus i det nye it-system, derfor må kræftpatienter rejse til Vejle.",140 kræftpatienter skal til Vejle Hjertepatienter skal til København,"Kræftramte i Slagelse, Næstved, Sorø, Ringsted eller Kalundborg kan i resten af 2017 forvente at blive sendt til Vejle for at få kemoterapi. Region Sjælland tager Sundhedsplatformen i brug i slutningen af november, og lægerne skal på kursus i at bruge det nye it-system. Lægerne har derfor ikke tid til samtidig at behandle kræftpatienterne: - Det er vigtigt for os, at de patienter, der skal i behandling med kemoterapi her i Region Sjælland, faktisk får deres behandling til tiden, siger Beth Lilja, der er vicedirektør på Sjællands Universitetshospital. Hun forklarer, at når det nye it-system bliver taget i brug vil konsultationerne tage længere tid, og lægerne vil ikke kunne nå det samme antal patienter. Derfor har Region Sjælland spurgt Region Syddanmark om hjælp. - Vi prøver på alle måder at tilrettelægge det så lidt strabadserende som muligt, men selvfølgelig er det da en ekstra belastning i sin sygdom, at man skal langt væk for at blive behandlet, siger Beth Lilja. Ifølge en pressemeddelelse fra Region Sjælland drejer det sig om højst 140 kræftpatienter, der vil få tilbudt kemoterapi på Vejle Sygehus fra 1. november til 31. december. Det svarer til cirka 30 procent af nydiagnosticerede kemoterapi-patienter. Region Sjælland tilbyder ifølge Beth Lilja, at patienterne kan få deres pårørende med, og at patienterne kan få overnatning i Vejle, hvis de er dårlige og synes, de gerne vil vente med at komme hjem til dagen efter. Region Sjælland har også bedt om et opholdsrum på Vejle Sygehus samt mad til patienterne: - Vi er også ved at lave aftaler med Vejle Sygehus om, at vores patienter ikke skal behandles som de første om morgenen, siger Beth Lilja og forklarer, at patienterne ikke skal stå op midt om natten for at nå til Vejle, men derimod kan stå op på et andet tidspunkt, nå behandlingen og komme hjem til aftensmad. Allerede fra på søndag kan blandt andet hjertepatienter i Region Sjælland også forvente at blive sendt til en anden region, mens lægerne bliver opgraderet til Sundhedsplatformen. De patienter vil blive behandlet på et sygehus i Region Hovedstaden. Det gælder ifølge Region Sjælland om 250 hjertepatienter, op mod 165 patienter med urinvejssygdomme, 25 patienter med blodsygdomme samt op mod 30 patienter, der skal mave- eller tarmopereres.",Kim Palm,Sjælland,2017-09-28T10:19:00+00:00,https://www.dr.dk/nyheder/regionale/sjaelland/sundhedsplatformen-sender-sjaellandske-kraeftpatienter-til-vejle,DR
Offensimentum 2.0 er nu også lukket af Facebook,"Administrator ærgrer sig, for nu popper der i stedet nye sider op. ",Fan af grov humor Flere grupper dukket op,"Facebook har nu også slettet gruppen Offensimentum 2.0, der blev oprettet i dag, efter lukningen af den omstridte facebookgruppe Offensimentum. Den første gruppe blev slettet af Facebook mandag aften, efter gruppen havde lavet koordineret chikane og var kommet med trusler mod en journalist og blogger. Det oprindelige gruppe havde omkring 105.000 medlemmer. Jan Lauritsen er formand for gruppen Pulterkammerets Aktivister, der ifølge eget udsagn arbejder for at mindske hævnporno på nettet. Han var en af moderatorerne af den nye gruppe Offensimentum 2.0 og ærgrer sig over udviklingen. - Det er ærgerligt, for nu kan man se de første otte grupper, der har set dagens lys. Det er en grim udvikling. Vi skal holde det samlet et sted, siger Jan Lauritsen. Han er selv fan af grov humor - den såkaldte ""offensive"" stil, men han siger, at han forsøger at standse eksempler på hævnporno og mobning. I den nye gruppe skriver han således: - Jeg slår hårdt ned på mobning, chikane, udhængning og hævnporno. Hvis det er et problem så stå frem, så finder vi et lille ban (blokering red.) frem. Men nu er også den gruppe lukket af Facebook. Jan Lauritsen vil nu åbne et nyt forum, hvor indholdet kan modereres. Balladen om Offensimentum handler især om mobning og spredning af hævnporno. Det blev der blandt andet sat fokus på i DR-programmet 'Hængt ud på nettet'. Freelancejournalisten Karina kom i gruppens søgelys, efter hun på sin blog 'Sweet Chili' havde afsløret, at en af gruppens bagmænd blandt andet solgte snus. Efterfølgende opfordrede medlemmer af gruppen til at chikanere hende. Der blev blandt andet bestilt varer og pizza i hendes navn, ligesom hendes hjemmeside blev lagt ned. Mandag valgte Facebook så at lukke Offensimentum, og i dag dukkede Offensimentum 2.0 op. Gruppen fik på mindre end et døgn over 9.000 medlemmer. Omkring klokken 15 var gruppen blevet lukket ned af Facebook. Jan Lauritsen skrev i en tråd om Offensimentum på Facebook: ""Så slettede de også 2.0'eren"". En halv time senere kommenterer en anden bruger af Facebook opslaget og skriver ""2.1 in the making (2.1 er ved at blive oprettet, red.)"". En søgning på det sociale medie viser grupper med navnene ""Offensimentum"", ""Offensimentums"", ""Offensimentum 2.1"" og ""Offensimentum 3.0"". Grupperne har forskellige administratorer, og ""Offensimentum 3.0"", der har flest medlemmer, har 8.494 medlemmer.",Mette Richardt,Indland,2017-09-12T15:47:00+00:00,https://www.dr.dk/nyheder/indland/offensimentum-20-er-nu-ogsaa-lukket-af-facebook,DR
Forældre til fire om loft på børnecheck: Så bliver vi nødt til at prioritere,Regeringen vil indføre loft i børnechecken for at finde penge til skattelettelser.,,,Kevin Ahrens,Politik,2017-09-11T19:03:00+00:00,https://www.dr.dk/nyheder/politik/foraeldre-til-fire-om-loft-paa-boernecheck-saa-bliver-vi-noedt-til-prioritere,DR
,,,,,,,https://www.dr.dk/nyheder/tema/tramadol,DR
Rød blok jubler over sløjfet sparekrav til sygehusene,"Enhedslisten og SF kræver flere penge til sundhedssektoren, mens S vil lade det være op til regeringen.",SF og EL: Der skal bruges flere penge Radikale og S opfordrer til bredt samarbejde,"Regeringen og Dansk Folkepartis aftale om at sløjfe produktivitetskravet til regionerne næste år, får fire tommelfingre opad fra Enhedslisten, SF, de Radikale og Socialdemokratiet. For det er entydigt godt, at regionerne nu ikke længere skal efterleve kravet om at effektivisere med to procent til næste år, lyder det fra Socialdemokratiets finansordfører, Benny Engelbrecht (S). - Det er meget glædeligt, at regeringen bøjer sig for det flertal i Folketinget, der ønsker at afskaffe produktivitetskravet. Det er godt, at det bliver gennemført og medarbejderne i sundhedssektoren får noget arbejdsro, siger han. Det er Dansk Folkeparti, der har stillet det som krav, at kravet fjernes. Det sker, efter at sundhedsfagligt personale og regionerne har råbt op om, at kravet betyder forringet kvalitet i sundhedssektoren. Derfor glæder det naturligvis også SF, at man nu parkerer kravet, siger sundhedsordfører Kirsten Normann Andersen. - Det har været et stort ønske fra både personalet, danske regioner og samtlige regionsrådsmedlemmer. Det er rigtig godt. Knap så godt, at der ikke lige følger penge med. Ventelisterne forsvinder jo ikke, fordi man fjerner produktivitetskravet, siger hun. De samme toner lyder fra Enhedslisten, hvor sundhedsordfører Stine Brix glæder sig over, at kravet er sløjet. Men også hun så gerne, at der fulgte penge med. - Vi har jo et produktivitetskrav, fordi der hele tiden er behov for at lave mere i vores sundhedsvæsen, i takt med at der bliver flere ældre. Det betaler DF og regeringen ikke for, og derfor er der en risiko for, at det ikke kommer til at forandre noget for sygeplejersker og læger, siger hun. Regeringen vil nu se på, hvordan man kan udvikle en ny styringsmodel, der kan sikre effektivitet og kortere ventelister i regionerne. Og den opgave vil Radikale gerne bidrage til, siger sundhedsordføreren for partiet, Lotte Rod. - Nu er opgaven for os radikale at holde regeringen i ørerne, så de ikke bare erstatter kravet med et nyt styringsmonster, men giver friheden ud til de medarbejdere, som ved, hvad der giver mening, siger hun. Også Socialdemokratiet melder sig klar til at forhandle om en fremtidig styringsmodel, hvis man bliver inviteret, siger Benny Engelbrecht. - Generelt set må man jo sige, at sundhedssektoren som helhed er under et stadigt pres. Og derfor kan vi jo ikke bare se til, at der ikke er en styring på sundhedssektoren fremadrettet. Hvordan vi skal gøre det, må være op til regeringen, men vi vil meget gerne medvirke.",Nicolas S. Nielsen,Politik,2017-10-04T18:17:00+00:00,https://www.dr.dk/nyheder/politik/roed-blok-jubler-over-sloejfet-sparekrav-til-sygehusene,DR
Sygehusene går fri af omstridt sparekrav til næste år,Regeringen og DF er enige om at suspendere det omdiskuterede produktivitetskrav til regionerne i 2018.,Regeringen har afvist at ændre kravet,"Statens krav om at regionerne hvert år skal spare to procent - det såkaldte produktivitetskrav - suspenderes til næste år. Det er resultatet af en aftale mellem regeringen og Dansk Folkeparti, oplyser finansminister Kristian Jensen (V). - Vi har indgået en aftale om at suspendere det krav, der er på produktivet, siger han. - Der har siden 1999 været et produktivitetskrav gennem skiftende regeringer. Det har hjulpet med at skaffe flere behandlinger, det har hjulpet med at få nedbragt ventelisterne. Finansministeren fremhæver, at gennemsnitstiden på ventelisterne i 2001 var på 90 dage og nu er nede på 47 dage i gennemsnit. Det er særligt Dansk Folkeparti, der har presset på for at få en aftale på plads, der sikrer samme økonomiske ramme til regionerne som i år. Nu bliver produktivitetskravet så sparket til hjørne til næste år, mens tiden skal bruges på at udvikle en ny effektiviseringsmodel af sundhedsområdet. Det er finansminister Kristian Jensen og sundhedsminister Ellen Trane Nørby (V), som har mødtes med Dansk Folkeparti til forhandlingerne. De har hidtil afvist at ændre på kravet. De har indtil i dag stået fast på, at der allerede var lavet en aftale med regionerne for næste års økonomi, hvor produktivitetskravet er en del af pakken. At der nu er en aftale, der suspenderer kravet, glæder DF-formand Kristian Thulesen Dahl. - Jeg er en rigtig glad formand for Dansk Folkeparti i dag, siger han og fortsætter: - Vi må bare erkende, at det ikke virker, som det skal længere. Vi skal finde en bedre model. Vi har kæmpet for at få effektiviseringsmodellen væk i et stykke tid nu. Der skal nu findes en ny model for, hvordan man skal effektivisere det danske sundhedsvæsen. Men sundhedsministeren understreger, at det er vigtigt, at kvaliteten bliver løftet. - Der er ingen tvivl om, at når vi kigger på vores sundhedsvæsen, er den vigtigste opgave for regeringen at sikre, vi løfter kvaliteten for vores patienter, siger sundhedsminister Ellen Thrane Nørby. Foruden Dansk Folkeparti er Socialdemokratiet, Enhedslisten, Alternativet, De Radikale og SF modstandere af kravet. Socialdemokratiets formand, Mette Frederiksen, har krævet, at kravet blev sløjfet allerede fra næste år. Hun har ved tidligere lejligheder sagt, at man jo eksempelvis ""ikke kan bede fødende om at føde to procent hurtigere"". Kravet er blevet kritiseret af læger, sygeplejersker og deres faglige organisationer for at betyde længere behandlingstid for patienterne og mindre tid til den enkelte patient på grund af færre resurser. Produktivitetskravet har i år betydet, at regionerne har skulle effektivisere for 1,3 milliarder kroner. Siden 2007 har produktivitetskravet lydt på 2 procent. Tidligere var det 1,5 procent årligt.",Nicolas S. Nielsen,Politik,2017-10-04T14:37:00+00:00,https://www.dr.dk/nyheder/politik/sygehusene-gaar-fri-af-omstridt-sparekrav-til-naeste-aar,DR
Sygeplejersker om droppet sparekrav: Det tog kostbar tid fra patienterne,"Det udpinte sygehusvæsen har brug for flere ressourcer, ikke kun en opbremsning i tempoet, mener sygeplejerskerne.",- Løser ikke sundhedsvæsenets udfordringer Sygeplejeråd: Patienterne har mødt færre af os Lægeforeningen: Kravene stiger - så der skal flere ressourcer til,"Igen og igen har hospitalsansatte og regioner advaret om, at landets sygehuse er blevet presset til bristepunktet af konstante krav om flere behandlinger, flere operationer, flere kontrolbesøg. Nu tager regeringen og Dansk Folkeparti konsekvensen og suspenderer det udskældte krav om, at produktiviteten på hospitalerne hvert år skal stige to procent. På Odense Universitetshospital har fællestillidsrepræsentant og sygeplejerske Kirsten Nikolajsen selv mærket konsekvenserne af kravet om øget produktivitet. Hun arbejder på et ambulatorium under Hæmatologisk Afdeling, hvor der blandt andet kommer mange kræftpatienter for at få blodtransfusioner. - Og det kan godt være, at jeg i løbet af årene har kunnet give en kemokur mere om dagen, men det betyder jo, at jeg får mindre tid til den enkelte patient, siger Kirsten Nikolajsen. Hun fortæller, at kravet om at løbe hurtigere har gjort det sværere at nå at tale ordentligt med patienterne. Tiden er gået fra samtaler om, hvordan patienterne har haft det siden sidste besøg i ambulatoriet, om bivirkninger og om de ting, som patienterne skal være opmærksomme på, før de kommer næste gang. - Som fagperson betyder det rigtig meget, at man ikke kan yde den pleje og omsorg, som man er uddannet til og kan, siger Kirsten Nikolajsen. Hun er derfor glad for, at regeringen og Dansk Folkeparti næste år sparker det omstridte produktivitetskrav til hjørne, mens der arbejdes på at finde en ny model for styringen af sygehusvæsenet. - Men der skal komme noget i stedet, for det her løser ikke sundhedsvæsenets udfordringer. - Det er nu, at regeringen skal tage ansvar og sige, at der måske er sparet for meget. For vi løber stærkt nu - og det ændrer aftalen ikke på. Den gør bare, at vi ikke skal løbe endnu stærkere. Men det er nødvendigt at tilføre flere midler, siger hun. Kredsformand i fagforeningen Dansk Sygeplejeråd Vibeke Westh forventer bedre forhold for patienter såvel som sygeplejersker, kan kravet forsvinder. - På nogle afdelinger er sygeplejersker pludselig blevet fyret, fordi der skulle effektiviseres yderligere to procent. Eller også er stillinger ikke blevet genbesat. Og det vil sige, at patienterne har mødt færre af os, siger hun. - Så det bliver rigtig godt for patienterne, siger hun. Men der skal ifølge kredsformanden ske endnu mere for at få hospitalerne på ret køl. Konkret så hun gerne, at der bliver justeret på, hvem der leder slagets gang i forhold til hospitalerne. - Vi skal sørge for at få det rigtige styringssystem, hvor det ikke som i dag er Finansministeriet, der styrer det hele. Vi skal have fagligheden tilbage, og vores faglige ledere skal have mulighed for at lede, siger Vibeke Westh. Også formanden for Lægeforeningen, Andreas Rudkjøbing, ser frem til den 1. januar, hvor kravet bortfalder. - I de kommende år skal sundhedsvæsenet kunne tage sig af et stigende antal ældre og kunne tilbyde nye behandlinger og ofte dyrere medicin. Derfor er vigtigt, at vi kommer af med det urealistiske produktivitetskrav og får de ressourcer, der er nødvendige for at løse opgaven, udtaler han i en skriftlig kommentar. Samtidig understreger han, at Lægeforeningen vil holde nøje øje med udformningen af et nyt styresystem, der efter planen skal indføres i 2019.",Lisbeth Quass,Indland,2017-10-04T19:05:00+00:00,https://www.dr.dk/nyheder/indland/sygeplejersker-om-droppet-sparekrav-det-tog-kostbar-tid-fra-patienterne,DR
Bent Hansen: Rigtig glædeligt med suspendering af produktionskrav,Regeringen og DF er enige om at droppe det omdiskuterede produktivitetskrav til regionerne i 2018.,,"Formanden for Danske Regioner, Bent Hansen (S), hilser det meget velkomment, at statens krav om, at regionerne hvert år skal spare to procent, suspenderes til næste år. Ifølge DR Nyheders oplysninger er suspenderingen af det såkaldte produktionskrav resultatet af en aftale mellem regeringen og Dansk Folkeparti, der ventes præsenteret senere i dag. - Jeg synes, det er rigtig glædeligt, at man bruger 2018 til at suspendere det og dermed sende det signal til vores personale, at de ikke skal løbe endnu hurtigere til næste år. Det er jeg rigtig godt tilfreds med, siger Bent Hansen. Det kommer til at betyde meget for både borgere og personale, mener han. - Først og fremmest betyder det, at vi kan holde fokus på det, det drejer sig om: Den rigtige kvalitet for patienterne og personalet. Vores personale er faktisk meget ambitiøst på det faglige og vil gerne gøre det rigtige. Det er det, de skal koncentrere sig om, det får vi understreget nu, siger han. Han frygter ikke, at effektiviteten på landets sygehuse vil falde. - Det gør den ikke, for patienttilstrømningen er så stor, så der er ingen tvivl om, at der fortsat vil være pres på vores personale, så de kommer ikke til at sætte sig til at drikke kaffe i kaffestuen. Det er helt sikkert, siger han. Mens produktionskravet forsvinder, forlyder det, at der skal udvikles en ny effektiviseringsmodel af sundhedsområdet. Til det har formanden for Danske Regioner ét ønske: - Der er rigtig meget, vi bliver målt og vejet på i forvejen, og samtidig skal vi afbureaukratisere. Derfor vil jeg sende det meget stærke signal: Lav nu noget, der giver mening for patienterne og for vores personale. Fokusér nu alene på kvaliteten og så gør det enkelt og forståeligt.",Emma Lichscheidt,Østjylland,2017-10-04T15:23:00+00:00,https://www.dr.dk/nyheder/regionale/oestjylland/bent-hansen-rigtig-glaedeligt-med-suspendering-af-produktionskrav,DR
Regionernes økonomi på plads: Sundhedsvæsenet får en milliard og farvel til upopulært krav,Sundhedsvæsenet får flere penge i aftalen mellem Danske Regioner og regeringen.,Færre skal behandles på sygehuset,"Sundhedsvæsenet får tilført en milliard kroner i den aftale om regionernes økonomi for 2019, som Danske Regioner og regeringen er blevet enige om. 200 millioner af milliarden går direkte til psykiatrien. Det fortæller finansminister Kristian Jensen (V) på et pressemøde. - Vi tilfører yderligere en milliard, så vi kan fortsætte den gode udvikling med bedre kvalitet og bedre behandling til danskerne, siger han. Desuden er parterne enige om at afskaffe produktivitetskravet på to procent, som sundhedsvæsenet har været underlagt. Det årlige krav har været meget upopulært i sundhedsvæsenet, da det har betydet, at regionerne har været tvunget til at levere mere for de samme penge hvert år. - Jeg er meget glad for et substantielt løft af sundhedsvæsenet, og jeg er rigtig glad for, at vi nu en gang for alle har lagt to-procentskravet i graven og erstattet det med en ny nærhedsfinansiering, siger Stephanie Lose (V), formand for danske regioner. - Løftet af økonomien betyder, at vi nemmere kan løfte opgaven med at betale de stigende udgifter til medicinregninger og sikre, at der er tilstrækkelige hænder ude på sygehusene, siger regionsformanden. - Jeg vil gerne slå fast, at det her er det største løft, vi har fået i en lang årrække, siger hun. At produktivitetskravet er afskaffet har været længe undervejs, siger finansministeren. Både Lægeforeningen og Dansk Sygeplejeråd har kritiseret det i skarpe vendinger, fordi det var umuligt at opnå, ligesom det ikke gavnede patienterne. - Vi kunne godt se, at det ikke altid var til gavn for patienten, derfor aftalte vi for et år siden, at vi skulle lave en ny styring af sundhedsvæsenet. Vi får nu en styring, der i højere grad hænger sammen for patienten, hvor man prøver at lægge behandlingerne den samme dag, så man kun har én kontakt og prøver at flytte en lang række services tættere på borgerne, siger Kristian Jensen. Det er det, som parterne kalder for nærhedsfinansiering. - Vi lægger op til at de opgaver, der kan løses tæt på den enkelte dansker, de bliver løst tæt på danskeren. Vi har fået de nye supersygehuse, men der er mange opgaver, hvor man ikke skal ind på et sygehus for at få det løst godt og trygt, lyder det fra Kristian Jensen.",Maja Lærke Maach,Politik,2018-06-05T05:05:00+00:00,https://www.dr.dk/nyheder/politik/regionernes-oekonomi-paa-plads-sundhedsvaesenet-faar-en-milliard-og-farvel-til,DR
Ekspert: Upopulært krav til sygehuse lever stadig - bare i forklædning,Regeringen erstatter produktivitetskrav med et nyt. Desuden kommer ekstra milliard ikke patienterne til gode. ,Skal stadig behandle flere for samme penge Sagen kort Et mere spiseligt krav Har forgiftet atmosfæren Læger og sygeplejersker utilfredse med nye krav,"Det var en tilfreds finansminister Kristian Jensen (V), som i dag præsenterede regionernes økonomiske råderum for 2019. Lige så glad var ministerens partifælle og formand for Danske Regioner, Stephanie Lose. Sundhedsvæsenet får en ekstra milliard til næste år. Og det udskældte krav om, at sygehuse hvert år skulle løbe to procent stærkere for de samme penge, bliver afskaffet. Det såkaldte produktivitetskrav er lagt i graven, lød det fra Stephanie Lose, der samtidig kaldte den ekstra milliard 'for det største løft af sundhedsvæsenet i årevis'. Men den ekstra milliard kommer ikke patienterne særlig meget til gode, og så er produktivitetskravet reelt set slet ikke afskaffet. Det siger Kjeld Møller Pedersen, som er professor i sundhedsøkonomi på Syddansk Universitet. - Det her har ikke været en overdådig gavebod, for det skal holdes op imod, at det samlede regionale budget er omkring 120 milliarder. Det er faktisk under en procents vækst, siger han og forklarer: - Denne her ekstra milliard vil relativt hurtigt blive ædt op af udgifter til medicin. Det er ikke sådan, at der 1. januar 2019 lige pludselig er mange ekstra penge til at sætte nye ting i værk. Omkring halvdelen af milliarden vil gå til den dyre sygehusmedicin, og 200 af millionerne er øremærket til et løft i psykiatrien. - Så er der ikke meget tilbage at gøre godt med, siger Kjeld Møller Pedersen. Når han siger, at produktivitetskravet reelt ikke er afskaffet, er det fordi, regeringen indfører et nyt begreb, som har samme formål; At behandle flere patienter hurtigere for de samme eller færre penge. - Nu har man fundet på et såkaldt teknologibidrag, der i virkeligheden er det samme, bare camoufleret. Dybest set er det en anden måde at sige, at der stadigvæk vil være et produktivitetskrav, siger han. Teknologibidraget skal sikre, at der stadigvæk bliver fundet besparelser på sygehusene. Bidraget er på 500 millioner kroner om året og er betinget af økonomisk smartere behandlingsmetoder og arbejdsgange. - Der er stadigvæk et produktivitetskrav, men retningen er nu, at øget produktivitet kommer i stand, fordi vi får nye behandlingsmetoder og ikke, som fagforeningerne tror, at personalet skal løbe hurtigere, siger Kjeld Møller Pedersen. Det vil sige, at alt i princippet er ved det gamle, men for sundhedsvæsenet bliver det nu på en mere spiselig måde, påpeger han. Ord har magt, og betegnelsen produktivitetskrav har været utrolig udskældt og 'lagt for had' i hele sundhedsvæsenet. Derfor kommer det til at have en stor psykologisk betydning, at begrebet er fjernet, vurderer han. - Man har ment, at kravet har forgiftet atmosfæren, siger Kjeld Møller Pedersen. - Det er fornuftigt at fjerne denne her psykologiske barriere. Man finder en anden betegnelse og håber, at der falder ro på. Det tror jeg også, at der gør. Selvom regeringen ikke nævner, at teknologibidraget på 500 millioner er et produktivitetskrav i forklædning, så svarer det nye begreb til, at sundhedsvæsenet hvert år skal øget aktiviteterne med omkring en procent. På den måde er kravene til sundhedsvæsenet blevet lempet en smule sammenlignet med produktivitetskravets to procent, forklarer han. Hverken organisationerne for læger eller sygeplejerske er glade for nyheden om, at regeringen med den nye økonomiaftale indfører nye betingelser om at gøre tingene hurtigere og billigere, før midlerne tilfalder sygehusene. Ved at fjerne produktivitetskravet og indføre teknologibidraget erstatter regeringen blot et system med et andet identisk. - Der er malurt i bægeret, fordi man ikke har haft tillid nok til, at vi har kunnet klare os uden styringskrav. Derfor har man i udspillet formuleret yderligere to styringskrav, nærhedsprincippet og teknologibidraget, hvor man kun får pengene, hvis man lever op til krav, siger Lisbeth Lintz, formand for Overlægeforeningen. I Dansk Sygeplejeråd er man usikker på, om nærhedsprincipper rent faktisk giver bedre økonomi. - Som jeg ser det, så er det nogle nye bindinger, som regionerne skal måles på for at få adgang til noget finansiering. Vi ved faktisk meget lidt om det, siger formand for Dansk Sygeplejeråd Grete Christensen til Ritzau.",Maja Lærke Maach,Indland,2018-06-05T14:46:00+00:00,https://www.dr.dk/nyheder/indland/ekspert-upopulaert-krav-til-sygehuse-lever-stadig-bare-i-forklaedning,DR
Klinikchefer fejrer sløjfet sparekrav: Men i morgen skal der findes en løsning,"Suspenderingen af det omstridte produktionskrav bremser sundhedsvæsenets deroute - men der er lang vej endnu, siger klinikchefer.",- Aftalen giver ikke bedre forhold Færre penge - flere patienter Hvad skal sundhedsvæsenet måles på?,"I knap 15 år har hospitalerne været underlagt et krav om, at antallet af operationer og kontroller skal stige hvert år. Men næste år skal lægerne, sygeplejerskerne og andre hospitalsansatte ikke længere løbe to procent hurtigere uden at få tilført flere penge. Fra januar suspenderes det omstridte produktivitetskrav nemlig som følge af en ny, politisk aftale mellem regeringen og Dansk Folkeparti. Det er en god nyhed, men der er lang vej endnu, siger Søren Ziebe, der er klinikchef på Fertilitetsklinikken på Rigshospitalet i København og professor ved Københavns Universitet. - Det er meget vigtigt, at vi får bremset den deroute, som det danske sundhedsvæsen har været på de seneste mange år, siger han. Opgøret med sparekravet har været undervejs i flere år. Særligt de hospitalsansatte og deres fagorganisationer har været hårde og vedholdende i deres kritik og har omtalt produktivitetskravet som et af hovedproblemerne i det danske sundhedsvæsen. Så sent som i august offentliggjorde samtlige klinikledelser på Rigshospitalet i København et fælles nødråb, hvor de opfordrede politikerne til at finde en løsning på manglende tid til patienterne, længere ventelister og et presset arbejdsmiljø. Her var Søren Ziebe en af medunderskriverne. Han håber på, at suspenderingen af produktivitetskravet vil betyde, at forholdene på de danske hospitaler som minimum ikke bliver værre, end de er i dag. - Men aftalen betyder desværre ikke, at forholdene bliver forbedret, for den ser ikke ud til at tilføre ressourcer til sundhedsvæsenet, som kan kompensere for de mange års besparelser, vi har været igennem, siger han. - Så i dag skal vi glæde os over, at forringelserne bliver bremset. Men i morgen skal vi tale om, hvordan vi gør det danske sundhedsvæsen bedre, for det er under kolossalt pres og behøver genoprettelse på alle områder. Klinikchef og professor Henrik Sillesen fra Karkirurgisk Klinik på Rigshospitalet glæder sig også - med forbehold - over aftalen. - Måske kan nogle af de særligt pressede afdelinger komme op på et niveau, hvor såvel behandling som arbejdsmiljø vil være tilfredsstillende. Men det vil nok ikke gælde alle afdelinger, siger han. Henrik Sillesen er enig med sin kollega fra Rigshospitalet i, at produktivitetskravet har været med til at tvinge sygehusvæsenet i knæ. - Det har været et problem for de fleste sygehusafdelinger i hele landet, at vi er blevet pålagt at lave mere for færre penge - sideløbende med en demografisk udvikling med flere ældre, siger han. Når det alligevel er gået i en årrække, så skyldes det ifølge Henrik Sillesen, at det nogle steder har været muligt at spare på blandt andet service. Men de senere år er kravet gået ud over kvaliteten af behandlingen og dermed patienterne, siger han: - Vi kan godt leve med, at vores mad ikke er lige så pæn, eller at der ikke bliver gjort rent lige så tit, men som fagperson bliver man virkelig ramt, når man tænker: 'Jeg kunne godt have lavet denne behandling bedre, hvis ikke vi skulle spare så meget"". Også på Christiansborg har der været utilfredshed med kravet, som både Dansk Folkeparti, Socialdemokratiet, Enhedslisten, Alternativet, De Radikale og SF er modstandere af. Derudover har regionerne i økonomiske forhandlinger gået hårdnakket efter at få produktivitetskravet afskaffet, hvilket sundhedsminister Ellen Trane Nørby (V) og finansminister Kristian Jensen (V) altså nu har aftalt med Dansk Folkeparti. Næste år skal der udarbejdes en ny model for styringen af sundhedsområdet. De to klinikchefer håber, at det helt centrale pejlemærke i det nye styringsredskab bliver faglig kvalitet og ikke kvantitet. - Som fagfolk ser vi gerne, at der bliver målt på den behandling, vi leverer, snarere end på hvor tit vi ser patienterne, siger Henrik Sillesen.",Lisbeth Quass,Indland,2017-10-04T16:22:00+00:00,https://www.dr.dk/nyheder/indland/klinikchefer-fejrer-sloejfet-sparekrav-men-i-morgen-skal-der-findes-en-loesning,DR
Politiet beder offentligheden om hjælp i sag om skuddræbt 21-årig,"21-årig mand med skudsår blev bragt til hospitalet af et rockermedlem. Politiet mener ikke, at drabet er banderelateret.",Tre personer skændtes,"Københavns Vestegns Politi ved ikke, hvad der førte til drabet på en 21-årig mand, som i går blev ramt af et skud i overkroppen på den københavnske vestegn. Derfor beder politiet om hjælp fra offentligheden, hvis nogen har set eller hørt noget. Politiet søger vidner, der har hørt eller set noget mistænkeligt omkring industriområdet ved Kirkebjerg Parkvej i Brøndby, som de mener er gerningsstedet. Særligt interesseret er Københavns Vestegns Politi i en sort Seat Leon, som blev brugt til at transportere den 21-årige mand til Glostrup Hospital, hvor han afgik ved døden. - Han blev indbragt af to personer. Den ene var hans bror. Den anden var et fuldgyldigt medlem af en rockerklub, siger Svend Foldager, politiinspektør ved Københavns Vestegns Politi. Hvilken rockerklub der er tale om, vil politiet ikke oplyse, men det er én, som har været i landet et stykke tid. Fredag eftermiddag oplyser politiet, at videoovervågning fra hospitalet har vist, at en tredje mand var med til aflevere den døende mand. Muligvis ankom de i flere forskellige biler. Den sorte Seat Leon er set ved Brøndbyøster Torv og senere ved Brøndby Station, men politiet vil gerne høre fra vidner, der har set tre personer og bilen forskellige steder i området. Hvis nogen har hørt tre personer skændes - for eksempel ved Park Allé og Brøndbyvestervej - vil politiet også gerne høre om det. Politiet mener, at der er tale om et drab, men arbejder også stadig ud fra en tese om, at der kan være sket en vådeskudsulykke. Lige nu er der ikke andre vidner end de to personer, der transporterede den 21-årige til Glostrup Hospital. Ifølge politiet mødtes de to brødre tidligere på aftenen med det fuldgyldige rockermedlem. Den skuddræbte mand var kendt af politiet i forvejen, men var ikke medlem af en rockerklub. Politiet afviser, at skuddrabet har noget at gøre med den verserende bandekonflikt. Ingen er sigtet i sagen.",Emma Toft,Indland,2017-10-06T07:54:00+00:00,https://www.dr.dk/nyheder/indland/politiet-beder-offentligheden-om-hjaelp-i-sag-om-skuddraebt-21-aarig,DR
Mere personale på gangene: Psykisk syge får bedre behandling ,Region Syddanmark har ansat mere personale i psykiatrien.,Personalet får det også bedre,"Patienter på psykiatrisk afdeling på sygehuset i Vejle får hurtigere hjælp, når de har det svært. Der er blevet ansat flere sygeplejersker, ergoterapeuter og fysioterapeuter. Det ekstra personale er en fordel, når en forpint patient for eksempel vælger at slå hovedet mod en mur. - Der har vi meget tættere personale omkring hende, og kan aflede hende ved at stimulere nogle andre sanser. Det kan være følesansen, det kan være lugtesansen, eller det kan være via noget massage, siger oversygeplejerske på Vejle Sygehus Peter Jezek. Samlet set er personalegruppen i psykiatrien i Region Syddanmark vokset med 30 procent siden 2012. - De statslige midler, der er kommet til psykiatrien, de er også blevet fuldt udmøntet i psykiatrien, siger Charlotte Josefsen, der er administrerende direktør i psykiatrien i Region Syddanmark. Hos Sind i Vejle, er der glæde over det ekstra personale. - Det betyder, at behandlingen af den enkelte er blevet meget bedre, siger formand Flemming Leer Jakobsen. At patienterne har fået det bedre, kommer også personalet til gode. Oversygeplejerske Peter Jezek siger, at det kan mærkes på arbejdsmiljøet. Han tror, at det giver færre fysiske skader, når personalet ikke skal spænde patienter fast mod deres vilje. Personalet har det også godt med, at de har bedre mulighed for at gøre det bedst muligt for patienterne. - Det strider mod vores personales natur at udøve magt, siger Peter Jezek.",Annette Jespersen,Trekantområdet,2017-10-24T09:55:00+00:00,https://www.dr.dk/nyheder/regionale/trekanten/mere-personale-paa-gangene-psykisk-syge-faar-bedre-behandling,DR
Ekspert: En halv milliard mere til regionerne er ikke et prangende resultat,"Regionerne fremstår som taberne efter forhandlinger med regeringen om regionernes økonomi, siger professor.",Ville have to milliarder Aftalens hovedpunkter,"Danske Regioner fik 500 millioner kroner ekstra til sundhedsområdet efter forhandlinger med regeringen om den økonomiske ramme for 2018. Og det er ikke et prangende resultat, vurderer Kjeld Møller Pedersen, som er professor i sundhedsøkonomi på Syddansk Universitet. - Den er ikke imponerende. 500 millioner lyder af meget, men det skal vi sætte i forhold til, at sundhedsudgifterne er 100 milliarder. Med andre ord er det en halv procent. Det er ikke ret meget, siger han til DR Nyheder. Danske Regioner gik ind til forhandlinger med krav om 2,1 milliarder kroner ekstra, og så ville man have afskaffet det såkaldte produktivitetskrav, hvor der kræves, at sygehusene hvert år skal lave to procent mere aktivitet for de samme penge. Men det lykkes ikke at få kravet udfaset. Og derfor ender det som en tabersag for regionerne, påpeger professoren. - På de centrale hovedpunkter er danske regioner udadtil ikke kommet igennem med ret meget. Der har været gjort store anstrengelser for at få produktivitetskravet afskaffet. Regeringen gik med til at igangsætte et analysearbejde forud for økonomiforhandlingerne i 2019, således at man vil se på, om kravet til den tid kan ændres. Og det er formanden for Danske Regioner, Bent Hansen, tilfreds med. - Nu får vi en analyse og får beskrevet styrker og svagheder i den nuværende model. Vi får også vores synspunkter ind i analysen, og så har vi et rigtig godt og gennemarbejdet grundlag, som vi kan diskutere ud fra, sagde han i går aftes efter forhandlingerne. Overordnet set er Bent Hansen glad for aftalen, selvom regionerne langtfra fik ønskerne opfyldt. Professor Kjeld Møller Pedersen vurderer, at tilfredsheden formentlig hænger sammen med, at der venter regionerne flere penge ved efterårets finanslovsforhandlinger. - Der er en stigende tilbøjelighed til, at når så finansloven falder på plads i november måned, så er der normalt ekstra penge, siger han.",Maja Lærke Maach,Indland,2017-06-07T07:15:00+00:00,https://www.dr.dk/nyheder/indland/ekspert-en-halv-milliard-mere-til-regionerne-er-ikke-et-prangende-resultat,DR
Ny politisk liste: Ansatte i psykiatrien stiller op til regionsråd,"Overlæger, plejere og sygeplejersker vil sikre bedre forhold for patienter og personale.",,"Når politikerne ikke vil gøre noget ved de urimelige forhold, man byder patienter og personale i psykiatrien, må vi selv gøre det. Det er holdningen hos kandidaterne på den nye politiske liste, Psykiatri-Listen, der stiller op til regionsrådsvalget i Region Midtjylland. Psykiatri-Listen er startet af en gruppe medarbejdere på Psykiatrisk Hospital i Risskov og vil kæmpe for bedre forhold for patienter og ansatte i psykiatrien. De er frustrerede over konstante nedskæringer, hvor man blandt andet har fjernet sengepladser og personale. Og et hårdt arbejdsmiljø med vold og trusler mod personalet. Ifølge Mikkel Rasmussen er Psykiatri-Listens vigtigste budskab : Flere kvalificerede hænder i psykiatrien. Han peger på, at man blandt andet har fjernet en række ergo- og fysioterapeuter og socialrådgivere fra afdelingerne. - Folk, som skal sørge for patienternes rehabilitering. At de holder sig aktive og kan klare sig selv, når de bliver udskrevet - i stedet for at ende på gaden eller blive genindlagt. Det kræver formentlig omkring 17.000 stemmer at få en kandidat valgt ind i regionsrådet. Men det er også realistisk, mener en anden af kandidaterne, overlæge Peter Møller Andersen. - Jeg synes, vi har fælles punkter med mange andre i det almindelige hospitalsvæsen og ældre- og handicapområdet. Og vores etiske holdninger vil også kunne appellere til andre vælgere end lige pårørende og psykisk syge, mener han. Alle kandidater på listen har et personligt kendskab til problemerne på området. Det gælder også Kenneth Juel, som er politiassistent ved Østjyllands Politi. - Jeg møder jo presset personale og møder patienter, som har svært ved at komme ind i systemet og få en fair behandling, siger han. Og jeg ser læger og andet personale, som føler, at de slår i en dyne. Ledelsen siger, de lytter til dem - men alligevel sker der ikke ret meget, siger han. Mikkel Rasmussen mener Psykiatri - Listen har gode chancer for succes, fordi mange danskere har berøring med det psykiatriske system. - Jeg tror, der er en stille revolution i gang. At flere og flere bliver bevidst om, at vi skal give de psykiatriske patienter en ordentlig behandling, siger han.",Villy Vestergaard,,2017-10-19T11:07:00+00:00,https://www.dr.dk/nyheder/politik/kv17/midtjylland/ny-politisk-liste-ansatte-i-psykiatrien-stiller-op-til-regionsraad,DR
Jordemødre: 50 millioner til fødeafdelinger er ikke nok,"Jordemoderformand beklager krav om øget produktivitet: En fødsel tager den tid, den skal tage.",,"Med aftalen for regionernes økonomi næste år er der afsat 50 millioner kroner til fødeafdelingerne, men det er ikke nok, siger Lillian Bondo, formand for Jordemoderforeningen. - Nu er pengene der, men det er faktisk kun en brøkdel af, hvad det vil koste at lave en fornuftig svangreomsorg, siger hun. I Jordemoderforeningen er man skuffet over, at det omstridte krav om, at man på sygehusene skal øge produktiviteten med to procent hvert år, består i aftalen. - Vores område er et af de steder, hvor det er allermest grotesk at forestille sig, at man kan rationalisere to procent hvert år på en fødselsbehandling eller omsorgen for en amning eller et graviditetsforløb, siger Lillian Bondo. - En fødsel skal have lov til at tage den tid, den skal tage. En amning kan ikke forceres. En graviditet kan ikke køres hurtigere, siger hun. Lillian Bondo forestiller sig, at der som følge af aftalen kommer krav om, at nogle områder i sundhedsvæsnet bliver tilgodeset ved forhandlingerne om næste års finanslov. - Jeg vil antage, at man skal finde på en masse lappeløsninger, ligesom de 50 millioner kroner for vores område er en lappeløsning, siger hun. /ritzau/",,Politik,2017-06-07T05:57:00+00:00,https://www.dr.dk/nyheder/politik/jordemoedre-50-millioner-til-foedeafdelinger-er-ikke-nok,DR
Se statsministerens åbningstale i Folketinget på 100 sekunder,"Danmark er blevet rigere, tryggere og friere, sagde Lars Løkke Rasmussen blandt andet i sin tale.",,,René Just Poulsen,Politik,2017-10-03T11:59:00+00:00,https://www.dr.dk/nyheder/politik/se-statsministerens-aabningstale-i-folketinget-paa-100-sekunder,DR
Faktatjek: Bruger sygeplejerskerne fire millioner timer på papirarbejde?,Liberal Alliance vil gerne frigøre landets sygeplejersker fra unødvendigt bureaukrati.,Frie hænder til sygeplejerskerne Tendens til at overvurdere tidsforbruget,"Sundhedssektoren er regionernes hovedopgave. Og her vil Liberal Alliance gerne slå et slag for at rydde op i bureaukratiet og give sundhedspersonalet mere tid til deres egentlige arbejdsopgaver fremfor at spilde arbejdsdagen med papirarbejde. På Facebook har Liberal Alliance således lavet et opslag, hvor man skriver: - Sygeplejersker bruger hvert år fire millioner timer på unødvendigt papirarbejde. Det synes vi er for meget. Stem liberalt den 21. Opslaget blev delt af John Axelsen, der er kandidat til Regionsråd Sjælland for LA. Han tilføjede: - Fire millioner timer går med unødvendigt papirarbejde, og er tid fra patienterne til bureaukrati. En stemme på mig er lig med fokus på mindre kontrol. Det lyder jo meget besnærende at give sygeplejerskerne frie hænder til at arbejde med patienterne i stedet for bruge tid på ligegyldigt papirarbejde. Ikke mindst hvis der er tale om spild af fire millioner arbejdstimer. Men kan man regne med det voldsomme tal? Tallet kommer fra en undersøgelse, som Dansk Sygeplejeråd har lavet. Timeforbruget er baseret på sygeplejerskernes egen vurdering af, hvad der er unødvendigt. Og det gør, at man er nødt til at tage et forbehold omkring tallet. Jakob Kjellberg, sundhedsøkonom fra VIVE, Det Nationale Forsknings- og Analysecenter for Velfærd, stiller i hvert fald spørgsmålstegn ved undersøgelsen. - Som ansat i et sundhedsvæsen kan man godt opleve, at noget man registrerer, aldrig bliver brugt til noget. Men hvis man skal finde ud af, om det faktisk er nødvendigt eller unødvendigt, så skal man meget tættere på og gå efter de enkelte opgaver, som sygeplejerskerne siger er unødvendige: bruges de til et eller andet, til forskning, til statistik, til patientsikkerhed eller noget andet, som er nødvendigt, men som sygeplejersken i den givne situation ikke kan se er nødvendigt. - Når det for eksempel drejer sig om, at man skal registrere patientens navn i to forskellige systemer, der ikke kan tale sammen, så står man i en situation som sygeplejerske, hvor man ofte vil kunne sige, at det her ikke er nødvendigt. Så noget af det, der opleves som unødvendigt, er helt sikkert unødvendigt - eller uhensigtsmæssigt, mens andet formentlig bruges til noget. Sundhedsøkonomen peger på, at den menneskelige faktor kan have spillet ind, når sygeplejerskerne har skullet vurdere deres tidsforbrug. - Hvis man synes, at nogle opgaver er rigtigt kedelige, kan man have en tendens til at overvurdere tidsforbruget på dem. De opgaver, som man synes er spændende og relevante, de går ofte hurtigt, og så undervurderer man den tid. Så man skal passe på at bruge sådan en dataindsamling til at sige, hvor mange timer man faktisk bruger på det ene eller andet. Der skal man bruge nogle andre designs, hvis man skal lave noget, der er retvisende. John Axelsen meddeler Detektor, at han ikke har tid til at stille op, mens Liberal Alliance har valgt at besvare invitationen til et interview med en mail: - Tallet fire millioner stammer fra en undersøgelse fra Dansk Sygeplejeråd. Den, regner vi selvfølgelig med, er pålidelig. Sygeplejerådet skriver blandt andet: ""Årligt anvendes der i alt 4,3 millioner timer på unødvendig dokumentaton - svarende til 2.615 fuldtidsstillinger. "" Partiet har dog undladt at gøre opmærksom på, at tallet er baseret på sygeplejerskernes skøn, og at der er tale om en vurdering snarere end kolde fakta. Klik her og se hele indslaget og alle Detektors programmer om kommunalvalget her:",Flemming Brandt,KV17,2017-11-18T09:00:00+00:00,https://www.dr.dk/nyheder/politik/kv17/faktatjek-bruger-sygeplejerskerne-fire-millioner-timer-paa-papirarbejde,DR
Bekymrede læger i Hjørring får nu opbakning fra jordemødre og sygeplejersker,Otte overlæger står langt fra alene med deres kritik af besparelser i Region Nordjylland. ,,"Vi er nødt til at sige fra. Sådan lyder det i dag fra flere personalegrupper på de nordjyske sygehuse efter, at otte overlæger i går i et åbent brev til Region Nordjylland udtrykte deres bekymring for varslede besparelser på sygehuset i Hjørring. I brevet skriver lægerne, at man er nået dertil, hvor besparelserne ”får konsekvenser for patientsikkerheden”, og den udmelding vil Jeanette Villum Andersen, tillidsrepræsentant for jordemødrene på Aalborg Universitetshospital, gerne tilslutte sig. - Det er vi i hvert fald, det vi nærmer os. Jeg skal ikke kunne sige, hvordan det ser ud på medicinsk afdeling i Hjørring, men det er også det, jeg hører i de MED-udvalg, jeg sidder i med folk fra alle andre afdelinger, også fra vores medicinske afdeling i Aalborg, som er enormt presset, siger hun. Jeanette Villum Andersen arbejder som jordemoder på gynækologisk-obstetrisk afdeling i Aalborg, og her er der alene lagt op til besparelser på fire millioner kroner. Hun ved endnu ikke, hvilke ydelser der vil blive beskåret, men hun er ikke i tvivl om, at det vil betyde forringelser på afdelingen. - Det der bliver drøftet er fuldstændigt at droppe fødselsforberedelse og at spare på konsultationer i løbet af graviditeten. Det kan også være den omsorg, man give de gravide, der er indlagt, siger Jeanette Villum Andersen. - Det er meldt ud, at de besparelser, der skal laves, skal være til gavn for patienten, og det kan jeg på ingen måde se, at de bliver, fortsætter hun. Også blandt sygeplejerskerne er der kraftig kritik af regionens besparelser. Her har man længe forsøgt at gøre opmærksom på problemerne, siger Bente Yder, fællestillidsrepræsentant for sygeplejerskerne på Regionshospital Nordjylland: - Det er jo det vi fra plejesiden har sagt meget længe. Med de besparelser, der bliver lagt op til i 2018, så tror vi, at det kommer til at gå ud over patientsikkerheden og patientkvaliteten. Det kan ikke gøre andet, siger hun. Regionrådsformand i Nordjylland og formand for sundhedsområdet i Danske Regioner, Ulla Astman (S), kaldte i går situationen alvorlig, men holder fast i, at der skal finde omprioriteringer sted for omkring 100 millioner kroner i den nordjyske del af sundhedsvæsnet.",Klaus Videbæk,,2017-11-17T10:30:00+00:00,https://www.dr.dk/nyheder/politik/kv17/nordjylland/bekymrede-laeger-i-hjoerring-faar-nu-opbakning-fra-jordemoedre-og,DR
Sengeafsnit på Bispebjerg er lukket: Sygeplejersker har sagt op i protest,"Personalemangel har skabt så stort pres, at der ikke var tid til patienterne, siger sygeplejerske Jonas Beyer.",Konstant mangel på sygeplejersker Vicedirektør: Patienterne har krav på behandling - Sindssygt ærgerligt og trist Sygeplejeråd: Erfarne sygeplejersker søger væk,"Efter store problemer med mangel på sygeplejersker er et mavetarmkirurgisk sengeafsnit på Bispebjerg Hospital blevet lukket, og patienterne er blevet spredt til andre afsnit. Personalemanglen har skabt en så tyngende arbejdsbyrde, at yderligere otte sygeplejersker på sengeafsnit K1 i sidste måned sagde op. I dag er under en tredjedel af personalegruppen tilbage, hvoraf mange ifølge hospitalets ledelse har begrænset erfaring eller er under oplæring. En af dem, der har valgt at sige op, er sygeplejerske Jonas Beyer. Han har været ansat på afsnittet i syv år, men siger farvel til Bispebjerg Hospital ved månedens udgang. - Kvaliteten af sygeplejen er faldet drastisk, for der er ikke tid til nærvær til patienterne, når man hele tiden skal løbe stærkere og hele tiden skal et andet sted hen. Dels har man ikke tid til patienten foran en, og dels ligger der måske en patient i den anden ende og venter på smertestillende medicin, mad eller på at blive udskrevet, siger Jonas Beyer. Indtil den 2. oktober i år var det ham, der lagde vagtplanen for de ansatte på afsnittet, som primært tager sig af kræftpatienter, der skal opereres i tyk- eller endetarmen. Og han har oplevet, at det er blevet tiltagende svært at få enderne til at mødes - både i vagtplanen og på gulvet. Der har nemlig i årets løb manglet fire til fem sygeplejersker ud af en personalegruppe på 27, blandt andet på grund af et stort antal barsler. Da Jonas Beyer sad med vagtplanen for en måneds tid siden, kunne han konstatere, at der per 1. januar 2018 ville mangle ni sygeplejersker, hvilket svarer til en tredjedel af personalegruppen. - Selv hvis vi nåede at ansætte nok sygeplejersker, så ville de ikke kunne nå at være oplært til at passe patienter selvstændigt, siger han. Derfor gik han og afdelingssygeplejersken til ledelsen og spurgte, om antallet af sengepladser på afsnittet kunne nedbringes, når der kun var to tredjedele af de sygeplejersker, der skulle være. Men her oplevede de ikke at blive modtaget med lydhørhed. Efterfølgende valgte Jonas Beyer, afdelingssygeplejersken og seks andre at sige op. - Jeg har altid været glad for afdelingen, personalegruppen og mit speciale. Derfor har jeg stået i en loyalitetskonflikt, hvor jeg gerne ville kæmpe videre for at holde afdelingen oven vande, men på et tidspunkt har man bare kæmpet længe nok, siger Jonas Beyer, der har fået job på en tilsvarende afdeling på Hvidovre Hospital. Vicedirektør Kristian Antonsen fra Bispebjerg Hospital bekræfter, at barsler og opsigelser har betydet, at der har været meget pres på afsnittet. Men han mener ikke, at det har været muligt at bringe antallet af patienter ned. - På sådan en afdeling kommer der kræftpatienter, som skal udredes og behandles inden for nogle uger, og der kommer alle de andre patienter, som har en udredningsgaranti på en måned. Dertil kommer akut syge patienter, som der er rigtig mange af på en kirurgisk afdeling, siger han. - Så vi kan ikke bare sige, at vi i tre måneder vil modtage ti procent færre patienter. For folk kommer her, og de har et fuldstændigt legitimt krav på at blive behandlet. Samtidig understreger Kristian Antonsen, at han har fuld tiltro til, at afdelingsledelsen har gjort alt, hvad der er menneskeligt muligt, for at skabe de bedste rammer og skaffe vikarer og ansætte personale til afsnittet. Kristian Antonsen har holdt møder med de medarbejdere, der har sagt op, og han har tilbudt dem, at de kan trække deres opsigelse tilbage. - Det er sindssygt ærgerligt og trist, at de rejser. Jeg vil jo helst have, at folk bliver på hospitalet og er tilfredse med at være her, siger han. - Men jeg kan ikke rigtigt gøre noget ved det nu, hvor de har søgt andre steder hen. Derfor er vi nødt til på bedste vis at hjælpe dem, der er tilbage, med at skabe en god arbejdsplads og sikre det, som det egentlig handler om, nemlig god patientbehandling. Kristian Antonsen gør samtidig opmærksom på, at de andre afsnit på afdelingen er velfungerende og ikke har samme personaleflugt, ligesom der altså også er medarbejdere, der har valgt at blive på K1. De skal flytte med de patienter, som bliver flyttet ud på andre afsnit. - Så trækker de afsnit mere i en periode, mens vi prøver at rekruttere medarbejdere og få dem oplært, så de forhåbentlig kan genåbne afsnittet i løbet af tre eller fire måneder, siger Kristian Antonsen. Næstformand i Dansk Sygeplejeråd Dorte Steenberg fortæller, at problemet ikke kun findes på afsnit K1, men også mange andre steder i sygehusvæsenet. - Vi hører meget ofte om sygeplejersker, der siger op, fordi der er for stort et arbejdspres, og fordi de ikke oplever, at der kan spares mere personale væk, da det går ud over patientsikkerheden, siger hun. Ifølge Dorte Steenberg er det også tidligere sket, at sengeafsnit er blevet lukket, eller at patienter er blevet spredt ud på andre afsnit. Samtidig har fagforeningen registreret en klar tendens til, at mere erfarne sygeplejersker forlader forjagede stillinger på hospitalerne. - På nogle af de store medicinske områder er op mod 80 procent af de ansatte sygeplejersker helt nyuddannede. Det siger sig selv, at det så er meget svært at leve op til en høj kvalitet og en sikker patientbehandling, siger Dorte Steenberg. Hun undrer sig over, at der ikke er meget større politisk opmærksomhed på det store arbejdspres, som får hospitalssygeplejersker til at forlade deres job. - Hvis man satte ind politisk og med ledelsesmæssig tyngde, så ville nogle af disse problemer kunne løses, siger hun.",Lisbeth Quass,Indland,2017-11-10T16:01:00+00:00,https://www.dr.dk/nyheder/indland/sengeafsnit-paa-bispebjerg-er-lukket-sygeplejersker-har-sagt-op-i-protest,DR
Region Sjælland går over til Sundhedsplatformen i nat - patientforening bekymret,"Det er dumt at introducere it-systemet Sunhedsplatformen i julen, mener Patientforening. ",,"I nat klokken 3 slukker sygehusene i Region Sjælland for alle de gamle IT-systemer og trykker på Sundhedsplatformens startknap. Det sker på nøjagtigt samme tidspunkt for samtlige sygehuse i regionen, og samme nat som tusinder fejrer julefrokost. Og det er særdeles uklogt, mener formanden for Patientforeningen, Nicolaj Bang. - Når man gør det lige her i julefrokostsæsonen, så synes jeg nok, man tager en stor chance. Og dem, det kommer til at gå ud over, det er patienterne, siger han og tilføjer: - Uanset, hvor der indføres nye IT-systemer, skaber det altid problemer i starten. Vi ved fra Region Hovedstaden, at der stadig efter halvandet år er problemer. Det bekymrer mig, at Region Sjælland går i luften på en årstid, hvor vi ved, at mange medicinske patienter skaber pres på sygehusene, siger Nicolaj Bang. Men patienterne kan tage det helt roligt, de blive behandlet nøjagtig, som de plejer, forsikrer vicedirektør Trine Holgersen fra Slagelse og Næstved sygehuse. - Vi er bemandet til at tage imod de patienter, der kommer. Udover ekstra IT-folk til at bakke læger og sygeplejersker op er der indforskrevet både læger og sygeplejersker som ekstra hjælpere i den første tid, siger hun. Trine Holgersen tilføjer, at uanset hvilket tidspunkt på året, man vælger at gå i luften med et nyt IT-system på, vil det vække kritik. Om sommeren skal tusindvis af ansatte have ferie, uddyber hun.",Henny Mortensen,Sjælland,2017-11-24T06:03:00+00:00,https://www.dr.dk/nyheder/regionale/sjaelland/region-sjaelland-gaar-over-til-sundhedsplatformen-i-nat-patientforening,DR
,,,,,,,https://www.dr.dk/nyheder/politik/kv17,DR
Ny psykiatri-liste får plads i Region Midtjylland,Med 20.000 stemmer kommer Psykiatri-listen ind i regionsrådet i Midtjylland med ét mandat.,Mandatfordelingen,"I Region Midtjylland genvandt Socialdemokratiet formandsposten, da Anders Kühnau blev den store vinder. Men psykiatrien vandt også i regionen. Med 20.000 stemmer kom Psykiatri-listen nemlig ind i regionsrådet med ét mandat. Det går til Mikkel Rasmussen, der som nummer ti sprængte listen med et personligt stemmetal på 3565. Psykiatri-listen blev startet af en gruppe medarbejdere på Psykiatrisk Hospital i Risskov tilbage i maj måned, hvor deres 17 kandidater bekendtgjorde, at de vil kæmpe for bedre forhold for patienter og ansatte i psykiatrien i Region Midtjylland. Psykiatrilisten har sikret sig pladsen som næstformand i psykiatriudvalget, og til næste år er i alt 25 millioner kroner sat af til psykiatrien, hvor der i forvejen var afsat ti millioner. De ekstra 15 millioner kommer i en ny aftale mellem alle partier, og alle pengene bliver målrettet til at løfte normeringerne på belastede sengeafsnit i regionen, forklarer Peter Møller Andersen. Men der stopper det ikke for den nyvalgte liste. - Når vi går i gang med forhandlingerne i 2019, så har vi også fået tilsagn om, at vi også får nogle løft der. Så jeg ser gode tider for psykiatrien, siger spidskandidaten.OPDATERET 23/11/2017 14.41: I en tidligere version fremgik det, at Psykiatrilistens spidskandidat havde fået listens mandat. Efter optællingen torsdag af de personlige stemmer viste det sig, at Mikkel Rasmussen har sprængt listen og vundet mandatet.",Kasper Heide Lund,,2017-11-22T15:50:00+00:00,https://www.dr.dk/nyheder/politik/kv17/midtjylland/ny-psykiatri-liste-faar-plads-i-region-midtjylland,DR
Venstre får ny periode på magten i Jammerbugt Kommune,"Venstre får absolut flertal, og der er dermed genvalg til Mogens Gade som borgmester i Jammerbugt Kommune. ",,"Venstre får endnu en periode på magten i Jammerbugt Kommune. Det står fast efter, at partiet har sikret sig 14 ud af 27 mandater i byrådet. Dermed får Mogens Gade (V) en ny periode på borgmesterposten. Og det er han glad for. - Vi har fået et helt imponerende valg med 46,5 procent af stemmerne. Det er langt over det, vi har forventet, når man ser på landstallene for Venstre, siger han. Flere faktorer havde ellers fået Mogens Gades forventninger ned: Lukkede plejehjem, kommunens service overfor handicappede børn og ikke mindst Venstres tilbagegang på landsplan. - Jeg tænkte, at hvis det gik godt, ville vi få 12 mandater, siger han. Udfordreren fra Socialdemokratiet Jens Christian Golding hentede en enkelt mandat til sit parti, men det var han ikke tilfreds med. - Jeg står og ærgrer mig over, vi ikke fik et bedre valg. Det ærgrer mig mest, at der står 14 hos Venstre. Det betyder jo, at hvis der er noget Venstre vil, så kan de stemme det direkte hjem selv, siger han. Dansk Folkeparti fik viceborgmesterposten og fire udvalgsposter, imens Enhedslisten mistede deres eneste plads i byrådet. Valgresultatet blev som følger: Stemmeprocenten landede på 74 procent i Jammerbugt Kommune, hvilket er en anelse lavere end sidste gang. Her lå den på 76,9 procent.",Klaus Videbæk,,2017-11-21T22:06:00+00:00,https://www.dr.dk/nyheder/politik/kv17/jammerbugt/venstre-faar-ny-periode-paa-magten-i-jammerbugt-kommune,DR
Partihopper sendte borgmesteren ud på sidelinjen ,"En partihopper fik pludselig konsekvenser for borgmesteren i Halsnæs Kommune, der måtte se til fra sidelinjen, da byrådets røde partier indgik en budgetaftale for 2018 – uden om ham. ",,,Line Feld,,2017-11-19T17:38:00+00:00,https://www.dr.dk/nyheder/politik/kv17/halsnaes/partihopper-sendte-borgmesteren-ud-paa-sidelinjen,DR
Rød blok forventer ministerundskyldning for landbrugspakke,En hasteindkaldt forskerhøring og et samråd skal miljø- og fødevareminister Eva Kjer Hansen igennem tirsdag.,,"Hun må undskylde. Både over for Folketinget og befolkningen. Sådan lyder det fra rød blok, inden miljø- og fødevareminister Eva Kjer Hansen (V) tirsdag endnu engang skal forholde sig til regeringens udskældte regnemetode i forbindelse med sin landbrugspakke. - Det er meget alvorligt, når toppen af den danske forskerverden på netop dette felt undsiger ministerens måde at regne på, og når det endda også er forskere, som Venstre selv har bedt om at møde op til høringen, siger Simon Kollerup, fødevare- og landbrugsordfører for Socialdemokraterne til Ritzau. Ida Auken, miljøordfører for De Radikale og tidligere miljøminister, forventer en undskyldning. - Jeg forventer, at ministeren indrømmer, at pakken ikke er god for vores vandmiljø, og at hun siger undskyld til Folketinget og til befolkningen, fordi hun har givet det indtryk, at det var en grøn pakke, hun lagde frem. - Miljøet får det dårligere, og det skal man ikke prøve at sminke på, siger hun til Ritzau. Foruden høringen skal ministeren i samråd hos Miljø- og Fødevareudvalget senere tirsdag. Først efter samrådet vil Socialdemokraterne se på, hvad der politisk skal gøres. - Efterhånden er dette en ren tilståelsessag, hvor ministeren må anerkende, at hun har vildledt Folketinget, og det er selvfølgelig meget alvorligt, siger Kollerup. /ritzau/",,Politik,2016-02-22T11:45:00+00:00,https://www.dr.dk/nyheder/politik/roed-blok-forventer-ministerundskyldning-landbrugspakke,DR
Løkkegaard ser frem til Bruxelles: Det er en forfremmelse,Morten Løkkegaard (V) glæder sig til at afløse Ulla Tørnæs (V) i Europa-Parlamentet.,,"Tingene ændrer sig hurtigt i politik. I går var Morten Løkkegaard EU-ordfører for Venstre i Folketinget - i dag blev det offentliggjort, at han afløser Ulla Tørnæs og overtager hendes plads i Europa-Parlamentet. Og Morten Løkkegaard skulle ikke bruge lang betænkningstid, før han sagde ja til statsministerens forslag. - Jeg skulle lige spørge min kone og datter, men da de sagde god for det, så bestemte jeg mig efter en kort overvejelse, siger Morten Løkkegaard til DR Nyheder. Nogle vil måske mene, at det er en degradering at flytte fra Christiansborg til Bruxelles, men sådan ser Morten Løkkegaard det ikke. - For mig er det en forfremmelse. Jeg har altid sat Europa-Parlamentet højt, og det har altid været mit førstevalg. Det er et usædvanligt spændende sted at arbejde, og hvis jeg så det som en degradering, ville jeg ikke tage imod jobbet. Morten Løkkegaard har endnu ikke overblik over arbejdsopgaverne, der venter, men han har en forhåbning om at være spidskandidat for Venstre, når der er valg til Europa-Parlamentet i 2019. - Jeg har talt med statsministeren om det. Der skal være et tidsperspektiv i det, man gør, og når man bliver kastet ind i sådan en opgave, så må det også godt give mening på den længere bane, siger han, men fastslår: - Man skal aldrig regne med noget i politik, men man kan håbe på noget, og det gør jeg selvfølgelig.",Morten Bjerregaard,Politik,2016-02-29T19:15:00+00:00,https://www.dr.dk/nyheder/politik/loekkegaard-ser-frem-til-bruxelles-det-er-en-forfremmelse,DR
,,,,,,,https://www.dr.dk/nyheder/tema/kvotekongerne,DR
,,,,,,,https://www.dr.dk/nyheder/tema/meningitis,DR
,,,,,,,https://www.dr.dk/nyheder/tema/anna-mee-allerslev-sagen,DR
,,,,,,,https://www.dr.dk/nyheder/tema/paradise-papers,DR
Stigende lodspriser kan udrydde små havne ,"Brancheorganisationen Danske Havne advarer mod stærkt stigende lodspriser, der kan koste små havne livet   ",Havn hænger med molen,"Det statsejede lodsvæsen Danpilot, der er arbejdsgiver for lodser i Danmark, bliver liberaliseret fuldt ud. Tidligere har lodsning af gennemsejlende skibe bidraget til at holde prisen nede på lodsninger til havne, men det stopper nu. Dermed forsvinder den indirekte statsstøtte til havne, som har en lang og kringlet indsejling. Liberaliseringen vil medføre stærkt stigende lodspriser, og det vil true en række mindre havne på eksistensen, fordi der ikke længere vil være råd til lodser, som kan lede skibe sikkert gennem dansk farvand. Det forudser brancheorganisationen Danske Havne. - Når priserne stiger på havnelodsningerne, vil der være havne med lodspligt, der rammes af voldsomme prisstigninger. Det rammer især mange mindre danske erhvervshavne, siger Eva Fiil Nielsen, der er Policy Advisor i Danske Havne. En af de havne, der trues af stigende lodspriser, er Næstved Havn. Næstved Havns 11 kilometer lange indsejling har sendt lodpriserne i vejret, og det kan mærkes på kajkanten, siger direktør i Næstved Havn, Jesper Møller Petersen. - Når vi forhandler med vores kunder, er det ofte de sidste 25-ører, vi forhandler om. Og når lodsen så kommer og hæver prisen med 3.000 kroner pr. skib, så vil vores kunder naturligvis kigge efter andre havne uden lodspligt, siger Jesper Møller Petersen. I et forsøg på at holde liv i havneindustrien har havnebestyrelsen i Næstved varslet en udflytning af Næstved Havn til industriområdet Ydernæs, der ligger 3 kilometer længere væk. Det siger havneudvalgsformand Per Sørensen fra Socialdemokratiet. - Det vil gøre det mere attraktivt at bruge havnen, og samtidig kan vi forvandle havnearealer midt i byen til glæde for byens borgere, siger han. I Danske Havne arbejder man på at finde lokale løsninger på de økonomiske udfordringer ved eksempelvis at beholde lodsbåde nær havneområder. Brancheorganisationen understreger nemlig, at små havne er vigtige medspillere i lokalsamfundet. - Der er ingen tvivl om, at små havne spiller en enormt store rolle lokalt i forhold til erhvervsliv og arbejdspladser. Og så bidrager de altså også med lidt skatteprovenu til kommunen, siger Eva Fiil Nielsen.",Kim Palm,Sjælland,2017-11-09T09:02:00+00:00,https://www.dr.dk/nyheder/regionale/sjaelland/stigende-lodspriser-kan-udrydde-smaa-havne,DR
Naturfredningsforening: Konservative risikerer at tabe naturen på gulvet,"Danmarks Naturfredningsforening frygter en hård kamp, når tillægsaftalen til landbrugspakken flyttes ind under andre forhandlinger. ",Pengene rækker ikke,"Tillægspakken til landbrugspakken bliver ikke en realitet - forhandlinger om tiltag, der skal opveje landmændenes øgede gødning bliver en del af revisionen af Naturplan Danmark. Det bekymrer Danmarks Naturfredningsforening, der frygter, at naturen helt bliver tabt på gulvet. - Vi mener, det er bedst for miljøet, hvis de ting holdes adskilt. Naturpakken skal bruges til at gøre det bedre for naturen. Tillægsaftalen skal modvirke risikoen for forurening. Hvis det blandes sammen, sker der slet ingen forbedring af vores natur, siger foreningens præsident, Ella Maria Bisschop-Larsen. Hos De Konservative hæfter miljøordfører Mette Abildgaard sig ikke ved, hvor forhandlingerne kommer til at ligge – bare initiativerne bliver en realitet. Men hos Danmarks Naturfredningsforening, tror man, at det bliver en svær kamp ved forhandlingsbordet. - Jeg hæfter mig ved, at ministeren har været ude og sige, at forhandlingerne bliver på lige fod med LA og DF. Der bliver ikke forhandlet en særlig aftale om øget forurening og undergravningen af miljøet, siger Ella Maria Bisschop-Larsen. En anden faktor er pengene. Der er afsat 89 millioner kroner til initiativer i Naturplan Danmark, hvor nogle initiativer allerede er søsat. - Det har været fremme, at embedsmændene arbejder med en tillægspakke på 150 millioner kroner. Set i forhold til de 89 millioner kroner, der er til naturpakken, så risikerer man jo, at alle pengene går til at afbøde for øget forurening, siger Ella Maria Bisschop-Larsen. Mette Abildgaard siger da også, at det er afgørende, det tilføres flere penge til forhandlingerne, men over for Jyllands-Posten vil miljøminister Esben Lunde Larsen (V) ikke love flere penge.",Anders Holm Nielsen,Politik,2016-03-06T11:57:00+00:00,https://www.dr.dk/nyheder/politik/naturfredningsforening-konservative-risikerer-tabe-naturen-paa-gulvet,DR
Venstre vinder stort på Mors: Bertelsen genvalgt,Hans Ejner Bertelsen vinder valget på Mors og Venstre får absolut flertal i byrådet.,Mandatfordeling,"Venstre har fået flest stemmer på samtlige 17 valgsteder på Mors og har med 12 ud af 21 mandater i byrådet opnået absolut flertal. Dermed kan den nuværende borgmester Hans Ejner Bertelsen (V) tage borgmesterkæden på i yderligere fire år. - Jeg er utrolig glad for valgresultatet og ydmyg over for det og ved, at der er en forpligtelse for mig til at stå fast på det, jeg har sagt i valgkampen – at jeg gerne vil være omdrejningspunkt for et bredt samarbejde, og det er det, vi inviterer ind til, siger Hans Ejner Bertelsen. Ved kommunalvalget i 2013 fik Venstre 28,7 procent af stemmerne og er gået frem med 14,3 procent. Dermed ender de med 48,3 procent af stemmerne, men opnår takket være valgforbund flertal i byrådet. - Det betyder, at vi kan sætte et lidt kraftigere fingeraftryk, men det kommer ikke til at betyde, at vi vil køre sololøb, siger Hans Ejner Bertelsen. - Man ser ikke, at jeg forandrer stil og begynder at tromle tingene igennem. Jeg vil forhandle nøjagtig, som jeg har gjort tidligere, siger han.",Mona Aaberg,,2017-11-21T23:39:00+00:00,https://www.dr.dk/nyheder/politik/kv17/morsoe/venstre-vinder-stort-paa-mors-bertelsen-genvalgt,DR
Finansloven sikrer flere hænder til de ældre: 1.300 flere ansatte i ældreplejen,Både Ældre Sagen og Fagforeningen FOA er glade for milliarder til ældreområdet.,Opvejer ikke flere års besparelser,"Flere hænder til ældreplejen. Det ønske har stået højt hos både Ældre Sagen, FOA og blandt kandidaterne ved det netop overståede kommunalvalg. Med finansloven for 2018 bliver det ønske indfriet. I aftalen mellem regeringen og Dansk Folkeparti bliver der samlet afsat 2,7 milliarder kroner over de næste fire år til området, fremgår det af aftaleteksten. Det glæder Dennis Kristensen, der er formand for fagforeningen FOA, der organiserer en stor del af landets ansatte i ældreplejen. - Vi har prøvet at hviske nogen på Christiansborg i ørerne, at en halv milliard ikke var det mest tossede beløb, man kunne forestille sig. Du kan næsten også høre, at jeg er rimelig tilfreds med, at vi har fået en halv milliard ekstra, siger han tydeligt opløftet over gårsdagens aftale. Han fremhæver samtidig, at udfordringerne de kommende år bliver større. Der kommer flere ældre i de kommende år, og derfor kræver det flere ansatte på både plejecentre og i hjemmeplejen, hvis det nuværende serviceniveau skal fastholdes. FOA har endnu ikke et skøn over, hvad pengene kommer til at betyde. Det har man derimod i Ældre Sagen, hvor vicedirektør Michael Teit Nielsen anslår, at pengene kan give 1.300 nye sosu-assistenter på tværs af landets 98 kommuner. Det betyder i gennemsnit 12-13 nye ansatte i hver kommunes ældrepleje. - Det er et skridt i den rigtige retning, men det er kun en lille del af de store besparelser, der har været de seneste år (som bliver rullet tilbage, red.), siger Michael Teit Nielsen. Han kalder regeringens milliarder for en ”delvis genopretning”, men fremhæver samtidig, at pengene kun udgør 10 til 20 procent af de besparelser, som der er lavet på området de seneste ti år. Regeringen fremhæver i finanslovsaftalen, at man også med finanslovene for 2016 og i 2017 afsatte flere midler til ældreområdet. Her aftalte man blandt andet den såkaldte værdighedsmilliard samt ”bedre mad”, som tilførte 1,8 milliarder kroner i 2017 og 1,4 milliarder hver år derefter.",Nicolas S. Nielsen,Politik,2017-12-09T15:17:00+00:00,https://www.dr.dk/nyheder/politik/finansloven-sikrer-flere-haender-til-de-aeldre-1300-flere-ansatte-i-aeldreplejen,DR
DF-formand: Ikke realistisk med en samlet aftale i weekenden,Spænding om finansloven og dagens møder på Slotsholmen. ,LA: Forhandlinger skal holdes samlet,"Mens Christiansborg venter i spænding på finanslov, skattepakke og udlændingeaftale, opstod der på gangene tvivl om, hvorvidt Dansk Folkeparti fredag eftermiddag udeblev fra et møde med regeringen, og om der var tale om en forhandling eller en juleafslutning med gløgg. Efter parterne gik hvert til sit omkring midnat, meddelte Statsministeriet fredag morgen, at regeringen og Dansk Folkeparti holdt møde klokken 13. Men først godt en time senere mødte Dansk Folkepartis formand, Kristian Thulesen Dahl, op i Statsministeriet. - Det er ingen skam at komme senere, når man først bliver bedt om at komme senere, lød forklaringen fra DF-formanden. I mellemtiden havde regeringen inviteret ledelsen i de borgerlige partier til gløgg i Statsministeriet. Men adspurgt om Kristian Thulesen Dahl skulle i Statsministeriet for at forhandle finanslov eller drikke gløgg, svarede han: - Jeg håber meget, jeg skal ind at forhandle finanslov, og jeg synes efterhånden, det her cirkus snart må stoppe. Vi har forhandlet finanslov i månedsvis. Før Liberal Alliances gruppemøde fredag morgen fastholdt partiets ministre og ordførere, at alle tre aftaler – om finanslov, skat og udlændinge – skal forhandles samtidig. Hvis der er oprigtig vilje blandt de borgerlige partier, sagde økonomi- og indenrigsminister Simon Emil Ammitzbøll-Bille: - Så er det den nemmeste sag i verden at løse alle tre udfordringer i denne her weekend. Sådan ser Dansk Folkepartis formand ingenlunde på det. Ifølge ham er en samlet aftale i løbet af weekenden langt fra realistisk. - Nej det er jeg slet ikke enig med ham i. Vi har brugt det seneste døgn på at forhandle vores ønske, om at midlertidighed i flygtningepolitikken er midlertidig, at vi hjælper mennesker, men at vi hjælper dem med at vende tilbage igen, sagde Kristian Thulesen Dahl på vej i Statsministeriet fredag eftermiddag. DF-formanden understreger, at der er et utal af juridiske komplikationer, som partiet har vendt med embedsmænd fra Justitsministeriet og Integrations- og Udlændingeministeriet, der er med til trække forhandlingerne ud. På vej til mødet i Statsministeriet fredag eftermiddag gav regeringens ministre skiftende forklaringer på indholdet af mødet. En ordknap udlændinge- og integrationsminister, Inger Støjberg (V), havde ikke mange kommentarer til forhandlingerne, men sagde på ind i Statsministeriet kort efter klokken 14: - Nu skal jeg ind og have noget gløgg, jeg håber, de har puttet noget rigtig godt i.",Mikael Rømer,Politik,2017-12-08T14:44:00+00:00,https://www.dr.dk/nyheder/politik/df-formand-ikke-realistisk-med-en-samlet-aftale-i-weekenden,DR
Sygefraværet på udskældt akuttelefon stiger,Stigende sygefravær blandt læger og sygeplejersker på Akuttelefonen 1813 vækker politisk bekymring.,,"Problemerne har de seneste år regnet ned over Region Hovedstadens Akuttelefon 1813, og sygefraværet blandt de ansatte hjælper ikke på det billede. Siden 1813s begyndelse for fire år siden har det høje sygefravær været faldende, men nu er kurven knækket, og sygefraværet er i år steget fra fem til seks procent. Det er på trods af, at Region Hovedstaden har en målsætning om et sygefravær på 4,5 procent. Og det er langt fra godt nok, mener De Konservatives Christoffer Buster Reinhardt, der er kommende formand for Sundhedsudvalget i Region Hovedstaden. - En stigning på ét procentpoint svarer til 20 procent højere fravær. Det svarer til tre fulde arbejdsuger, og det synes jeg er et voldsomt stort tal, der bekymrer mig meget, siger han. Han bliver bakket op af Liberal Alliances Jacob Rosenberg, der er professor og overlæge på Herlev-Gentofte Hospital. - Seks procent er selvfølgelig for højt, og der må man jo tage fat med alvor og finde ud af, hvad der er problemet, siger han. Da 1813 blev oprettet i 2014 brød Region Hovedstaden samarbejdet med de Praktiserende Lægers Organisation (PLO), og på trods af flere forhandlinger, er det endnu ikke lykkedes at få de praktiserende læger tilbage i folden. Men med de seneste tiders dårlige sager for 1813, skal der laves om på det, siger Christoffer Buster Reinhardt (K). - Jeg mener, at vi skal have en konstruktion, der minder om de andre regioner. 1813 har vist sig ikke at virke, og det skal vi som politikere tage konsekvensen af, siger han. I de andre fire regioner er det PLO, der driver vagtlægeordningen, og der er et behov for at få de praktiserende læger med igen, siger Jacob Rosenberg (LA). - I min optik er det simpelt. Vi skal genoptage forhandlingerne med PLO og gå ind med åbent sind og glemme fortiden. Vi skal have en aftale i stand, som borgerne kan være tilfredse med, siger han. Hos Region Hovedstaden har man ikke et entydigt svar på, hvorfor sygefraværet er gået op, men aften- og weekendarbejde kan være slidsomt, siger Freddy Lippert, direktør for Den Præhospitale Virksomhed i Region Hovedstaden. Det er dog noget, som regionen er opmærksom på. - Vi har samtaler med de medarbejdere, der er syge, og vi ser på, hvordan vi kan hjælpe folk, der for eksempel er kroniske syge. Derudover har vi et ekstra fokus på arbejdsmiljøet, siger han. Og derfor er Freddy Lippert også fortrøstningsfuld, når det kommer til at nedbringe sygefraværet i fremtiden. - Vi har lige fået lavet en trivselsundersøgelse blandt medarbejderne på 1813, og her ligger vi over regionens gennemsnit med rigtig tilfredse medarbejdere, siger Han mener samtidig ikke, at borgerne skal frygte, at sygefraværet går ud over kvaliteten på 1813. - Det går ikke ud over kvaliteten, men det er klart, at vi gerne så, at vores medarbejdere er så raske som muligt, siger han og fortsætter: - Men når vi spørger borgerne, så er mere end 90 procent af borgerne tilfredse med 1813 og får den hjælp, de gerne vil have, siger Freddy Lippert.",Christian Stemann,København,2017-12-12T07:44:00+00:00,https://www.dr.dk/nyheder/regionale/hovedstadsomraadet/sygefravaeret-paa-udskaeldt-akuttelefon-stiger,DR
,,,,,,,https://www.dr.dk/nyheder/tema/ol-laege-domt-overgreb,DR
#Sophieslønfest: Nu deler offentligt ansatte lønsedler på Facebook,"Sygeplejersker, jordemødre og fængselsbetjente sparker debat i gang under overenskomstforhandlingerne.",,,Oliver Batchelor,Penge,2017-12-20T17:23:00+00:00,https://www.dr.dk/nyheder/penge/sophiesloenfest-nu-deler-offentligt-ansatte-loensedler-paa-facebook,DR
Minister klar til at se på genbrugsregler for frivillige organisationer,"Penge fra genbrugsbutikker skal gå til at hjælpe folk og ikke gebyrer, siger minister. ",,"Det er på tide at se på reglerne for at undersøge, om frivillige genbrugspladser kan blive fritaget for affaldsgebyr på genbrugspladsen. Sådan lyder det i dag fra energi-, forsynings- og klimaminister, Lars Christian Lilleholt (V), der vil have embedsmændene til at se på lovgivningen: - Jeg er helt enig i, at de penge, som bliver samlet ind, først og fremmest skal gå til at sikre mennesker en bedre tilværelse, siger han. Udtalelsen kommer efter, at det er kommet frem, at eksempelvis Røde Kors' genbrugsbutik i Vordingborg betaler mellem 40-50.000 kroner om året i gebyrer for at køre usælgelige varer på genbrugspladsen. Og selvom reglerne ifølge en rundringning foretaget af TV Øst bliver tolket forskelligt fra kommune til kommune, så er reglerne egentlig klare: Genbrugsbutikkerne skal, som reglerne er nu, betale affaldsgebyr for at komme af med deres affald. Lars Christian Lilleholt lover dog ikke, at de frivilligtdrevne genbrugsbutikkerne bliver fritaget for gebyrer fremover. - Jeg forstår også godt, der er nogle udfordringer i det her. Derfor er jeg også parat til at se på, om der er mulighed for at forbedre rammevilkårene for de frivillige organisationer, siger han. Ministeren skal i det nye år diskutere med resten af Folketinget, hvordan hele affaldssektoren skal indrettes. I den forbindelse vil han også invitere de velgørende organisationer til møde, forklarer han.",Thor Malthe Andersen,Sjælland,2017-12-22T15:38:00+00:00,https://www.dr.dk/nyheder/regionale/sjaelland/minister-klar-til-se-paa-genbrugsregler-frivillige-organisationer,DR
,,,,,,,https://www.dr.dk/nyheder/tema/de-skjulte-talenter,DR
Ny uddannelse skal sikre flere skatte-hajer vest for Storebælt,En skatteuddannelse i Haderslev skal sikre rekrutteringen til skattevæsenets nye styrelser uden for hovedstaden.,Stort behov for kvalificeret arbejdskraft,"Til august kan man tage en skræddersyet skattefaglig uddannelse i Haderslev. Det er UC Syd i Haderslev, der har ansøgt og fået godkendelse til at oprette en professionsbachelor i skat. Haderslev er det eneste sted uden for København, hvor uddannelsen kan tages. Skatteminister Karsten Lauritzen (V) glæder sig over, at skatteuddannelsen fremover ikke kun er mulig at tage i hovedstaden. - Det er helt naturligt, at man også kan tage uddannelsen uden for København, fordi rigtig mange af de nye arbejdspladser i skattevæsenet oprettes i hele Danmark, udtaler han. Jesper Petersen, der er skatteordfører for socialdemokratiet, mener også, det giver god mening at oprette uddannelsen i Haderslev. - Det er godt for Skat, at man kan rekruttere de medarbejdere, som der bliver et stort behov for i de kommende år. Samtidig er det positivt for de private virksomheder i området, som også kan få gavn af den nye kvalificerede arbejdskraft, siger han. Skatteministeriet anslår at der frem mod 2021 skal rekrutteres 3.300 ansatte til Skat i hele landet. Det sker som et led i regeringens planer om en ændret struktur i skattevæsenet, der bryder Skat op i syv nye styrelser. Fem af styrelserne bliver placeret uden for hovedstaden. Skat Ejendom i Haderslev er et af de steder, hvor medarbejderstaben bliver udvidet. Det sker allerede i det nye år. Professionsbachelorens primære formål er at gøre dimittenderne i stand til at løse de forskellige skatte- og regnskabsfaglige opgaver, der er i skatteforvaltningen. Det forventes, at der optages 40 studerende per årgang i Haderslev. Uddannelsen tager 3,5 år.",Ellen Bollerup,Syd- og Sønderjylland,2017-12-12T12:35:00+00:00,https://www.dr.dk/nyheder/regionale/syd/ny-uddannelse-skal-sikre-flere-skatte-hajer-vest-storebaelt,DR
14-årige Stefan vinder Vidunderbørn 2017: Det er som om du er blevet ti år ældre!,"Der var kamp til stregen, da seks dygtige børn dystede i finalen i 'Vidunderbørn' lørdag aften. Men efter seernes stemmer vandt violinsten Stefan.",,,Rasmus Meldgaard Harboe,Klassisk,2017-12-09T20:32:00+00:00,https://www.dr.dk/nyheder/kultur/klassisk/14-aarige-stefan-vinder-vidunderboern-2017-det-er-som-om-du-er-blevet-ti-aar,DR
Politikere vil lande aftale med PLO for at mindske sygefravær på akuttelefon,"PLO og Region Hovedstaden må begrave stridsøksen, mener politikere.  ",PLO er klar til at finde en løsning,"Listen over problemer med Region Hovedstadens Akuttelefon 1813 har det seneste år vokset sig længere og længere. De mange negative problemer er gået direkte udover de ansatte, og det kan ses på deres sygefravær, mener flere politikere i regionen. Socialdemokratiet og De Radikale vil nu have fundet en løsning. - Så længe de Praktiserende Lægers Organisation (PLO) boykotter 1813 og ikke vil lade dem ansætte, og politikere bruger Akuttelefonen som en politisk slagmark, så længe vil sygefraværet stige, mener regionsrådsmedlem Laila Lindén (S). De seneste år har fraværet hos de ansatte hos 1813 været faldende, men den kurve er knækket, og sygefraværet er i år steget fra fem til seks procent, hvilket svarer til tre arbejdsuger. Det er på trods af, at Region Hovedstaden har en målsætning om et sygefravær på 4,5 procent. Karin Friis Bach (R), der er formand for sundhedsudvalget i Region Hovedstaden ønsker nu politisk ro omkring akuttelefonen, hvis sygefraværet ikke skal stige yderligere. - Jeg synes, det er vigtigt, at vi nu får ro om 1813, og at vi finder en løsning sammen med PLO, så de også kan bakke op om ordningen, siger hun. Et af de helt store stridspunkter, som Region Hovedstaden og PLO ikke har kunnet nå til enighed om, er, hvem der skal besvare opkaldene i visitationen. - Vi har igennem hele perioden været meget uenige i, at det var sygeplejersker, der skulle tage telefonen i visitationen, forklarer Karin Zimmer, der er formand for PLO. - Vi mener, det er en kerneopgave for den praktiserende læge at visitere akut syge borgere. Men under regionsrådsvalget 2017 blev der åbnet op for at diskutere problemet igen. - Vi har aftalt politisk, at vi gerne vil genoptage forhandlingerne med PLO og tale om, hvordan vi kan gøre 1813 til en ordning, som de også kan bakke op om, fortæller Karin Friis Bach. Noget som PLO er meget åbne over for. - Vi er helt klar på at mødes med de politikere, som er en del af den tværpolitiske konstitueringsaftale, som er interesseret i kigge på organiseringen af 1813 for at få de praktiserende læger med, siger Karin Zimmer, formand for PLO.",Kamilla Mærsk,København,2017-12-12T15:46:00+00:00,https://www.dr.dk/nyheder/regionale/hovedstadsomraadet/politikere-vil-lande-aftale-med-plo-mindske-sygefravaer-paa,DR
Australsk politiker frier til kæreste under debat om homovielser,"En konservativ politiker stillede det store spørgsmål til sin kæreste, der nikkede ja fra tilhørerpladserne.",,"Tim Wilson, en australsk, konservativ politiker, har friet til sin kæreste gennem mange år under en debat i parlamentet om homoseksuelles ret til at blive gift. Australierne stemte for nylig i overvældende grad ja ved en afstemning om homoseksuelles ret til vielser, og en lov er nu på vej gennem parlamentet. De to havde tidligere udvekslet ringe, men de ville alligevel vente med at sige officielt ja til hinanden, til australierne havde stemt ja til homoseksuelle vielser. - Ringene på vores hænder er svar på et spørgsmål, vi hidtil ikke har kunnet stille. Nu er der kun én ting tilbage at gøre: Ryan Patrik Bolger, vil du gifte dig med mig?, spurgte den konservative politiker. Bolger nikkede, og salen klappede. Både premierminister Malcolm Turnbulls koalition og oppositionens suverænt største parti, Labor, anbefalede et ja ved afstemningen. De satser nu på at stemme en lov igennem inden 7. december. Der er dog mulighed for, at det trækker ud. Loven vil gøre Australien til den 26. nation, som legaliserer homoseksuelle vielser. Det er et stort skridt for homoseksuelle i et land, hvor nogle delstater anså homoseksualitet som ulovligt indtil 1997. /ritzau/",,Udland,2017-12-04T07:25:00+00:00,https://www.dr.dk/nyheder/udland/australsk-politiker-frier-til-kaereste-under-debat-om-homovielser,DR
900 civile er undsluppet Mosul,"Den første store gruppe civile irakere har forladt den IS-belejrede by Mosul i det nordlige Irak, siden den irakiske regering igangsatte sin offensiv for at vinde byen tilbage.",FN: Hundredtusindvis vil flygte,"900 civile er sluppet ud af Mosul med livet i behold og har krydset grænsen til Syrien. Det oplyser FN's Flygtningehøjkommissariat, UNHCR, ifølge BBC. De 900 flygtninge opholder sig nu i en flygtningelejr i Syrien. Det er den første store gruppe flygtninge, der lykkes med at forlade byen, siden det irakiske styre i mandags igangsatte den offensiv, der skal vriste Mosul ud af terrorbevægelsens greb. Den irakiske regering har opfordret byens borgere til at forblive indendørs, så længe offensiven står på, da det frygtes, at Islamisk Stat har mineret vejene ind og ud af byen. Ifølge Reuters forhindrer terrorbevægelsen samtidig indbyggerne i at forlade byen. De knap 1.000 flygtninge er kun en brøkdel af de op mod 1,5 millioner civile irakere, der opholder sig i Mosul og de omkringliggende områder. FN var allerede forud for offensiven ude og advare om, at kampene kan udløse en massiv flygtningestrøm fra byen, hvorfra det forventes at op mod 200.000 vil forsøge at undslippe. Det vurderes, at der er cirka 5.000 krigere fra Islamisk Stat tilbage i byen, som har været under terrorbevægelsens kontrol siden juni 2014. Offensiven forventes at kulminere i november eller december, hvor det endelige slag om Mosul skal stå mellem Islamisk Stats tilbageværende krigere og den irakiske hær. I mellemtiden har kurdiske peshmerga-militser til opgave at indtage de omkringliggende landsbyer og oprette checkpoints. Siden offensivens start har peshmergaerne indtaget adskillige landsbyer i området øst for Mosul. Mindst 25.000 soldater deltager i offensiven mod Mosul. Loading preview...",Maya Nissen,Udland,2016-10-19T11:12:00+00:00,https://www.dr.dk/nyheder/udland/900-civile-er-undsluppet-mosul,DR
,,,,,,,https://www.dr.dk/nyheder/tema/eu-kritiserer-polen,DR
Trods optrappet IS-modstand: Irakiske styrker trænger længere ind i Mosul,Islamisk Stat dræbte 16 politifolk og sunnimuslimer ved falske kontrolposter syd for Mosul.,,"Med luftstøtte fra den amerikanskledede internationale koalition rykker irakiske sikkerhedsstyrker stadig længere ind i storbyen Mosul. Regeringsstyrkerne rykkede lørdag ind i bydelene Muharabeen og Ulma. Det skete, efter at styrkerne fredag befriede området Tahrir, siger den irakiske general Sami al-Aridi til nyhedsbureauet AP. Islamisk Stat kæmper mod de fremrykkende soldater med snigskytter, panserværnsraketter og granatkastere. Islamisk Stat dræbte lørdag syv sunnimuslimske klankrigere og fem politimænd i en by syd for Mosul, hvor jihadisterne havde oprettet to falske kontrolposter. Islamisk Stat har optrappet angrebene på sikkerhedsstyrker og på repræsentanter for myndighederne. Under offensiven mod Islamisk Stat ved Mosul er soldater fra de irakiske sikkerhedsstyrker tre gange blevet angrebet af droner med håndgranater. Jihadisterne har også lagt mange lureminer ud i de områder, som de flygter fra i takt med hærens fremrykning. Over 25.000 irakiske landstyrker er sat ind i offensiven. De får støtte fra fly og rådgivere fra USA. Operationerne ventes at tage uger - eller måneder. Unicef har planer om at hjælpe mere end 748.000 mennesker, hvoraf op mod 500.000 er børn. /ritzau/AFP",,Udland,2016-11-19T16:47:00+00:00,https://www.dr.dk/nyheder/udland/trods-optrappet-modstand-irakiske-styrker-traenger-laengere-ind-i-mosul,DR
Sygeplejersker føler sig krænket af anklager i drabssag,"Anklager har udtalt sig ærekrænkende om sygeplejersker, mener formand, som overvejer injuriesag.",,"Sygeplejersker føler sig krænket af en udtalelse, som anklageren kom med forleden i sagen om en kollegas påståede drab på patienter på sygehuset i Nykøbing Falster. Nu overvejer Dansk Sygeplejeråd at stævne anklageren for ærekrænkelse, skriver folketidende.dk fredag. Ordene fra advokaturchef Jeanette W. Andersen faldt forleden i et retsmøde om sagen, hvor en sygeplejerske er sigtet for flere drab. - Det er ikke usædvanligt, at sygeplejersker kan finde på at tage livet af patienter, sagde Jeanette W. Andersen i retten. - Helt ude i hampen Men formanden for Dansk Sygeplejeråd i Region Sjælland er stærkt pikeret. - Det er helt ude i hampen at sige sådan, siger Helle Dirksen til folketidende.dk. - Det er i den grad højst usædvanligt, at en sygeplejerske er sigtet for at slå et andet menneske ihjel, og jeg forstår til fulde, at vores medlemmer føler sig ramt, siger Helle Dirksen. Hun beder nu fagforeningens jurister undersøge, om der er grundlag for at rejse en injuriesag. Trækker ikke udtalelsen tilbage Men anklageren står fast på sit udsagn. - Jeg trækker ikke udtalelsen tilbage, siger Jeanette W. Andersen til avisen. Advokaturchefen oplyste forleden, at hun har læst en større amerikansk undersøgelse om seriemord i sundhedssektoren for bedre at kunne forstå den aktuelle danske sag. Her er sygeplejersken sigtet for at have dræbt fire patienter og for yderligere et drabsforsøg. Hun nægter sig skyldig. Kvinden blev anholdt 1. marts og har siden været varetægtsfængslet. Retten mener, at der er en såkaldt begrundet mistanke mod hende vedrørende tre drab og drabsforsøget. Den undersøgelse, som advokaturchefen har studeret, bærer titlen ""Serial Murder By Healthcare Professionals"" og omtaler en række sager fra hele verden. /ritzau/",,Indland,2015-08-14T15:55:00+00:00,https://www.dr.dk/nyheder/indland/sygeplejersker-foeler-sig-kraenket-af-anklager-i-drabssag,DR
Sygeplejersker dropper injuriesag efter beklagelse,En udtalelse fra anklager om dræbende sygeplejersker har vakt harme. Nu beklager anklagemyndigheden.,Ikke ulovlige Sagen er afsluttet,"Dansk Sygeplejeråd dropper nu en varslet injuriesag mod en sydsjællandsk anklager. Det sker efter myndighedens beklagelse af anklagerens kontroversielle udtalelse om, at ""det ikke er usædvanligt, at sygeplejersker kan finde på at tage livet af patienter."" - Anklagemyndigheden medgiver, at udtalelsen kunne have været formuleret anderledes og har forståelse for, at sygeplejerskerne har opfattet den som krænkende, siger myndighedens kommunikationschef Mikkel Thastum. - Det har med udtalelsen bestemt ikke været anklagemyndighedens intention at krænke sygeplejerskerne eller hænge sygeplejeprofessionen ud, siger han. Det var anklager Jeanette W. Andersen fra Sydsjællands og Lolland-Falsters Politi, der i sidste måned kom med udtalelsen i forbindelse med en meget omtalt sag, hvor en sygeplejerske er sigtet for drab på patienter på Nykøbing Falster Sygehus. Efterfølgende henvendte Dansk Sygeplejeråd sig flere gange til anklagemyndigheden med kravet om, at udtalelsen blev trukket tilbage, men det ønske ville man ikke efterkomme. I et brev til sygeplejerskerne skrev Jeanette W. Andersens chef, Henriette Rosenborg Larsen, at udtalelserne ikke er ulovlige. Hun anførte, at anklageren blot havde henvist til en forskningsartikel, som fortæller om drab udført af sundhedspersonale fra hele verden. Forskningen er publiceret under titlen ""Serial Murder By Healthcare Professionals"". Nu understreger anklagemyndigheden, at der angiveligt ikke de seneste 25 år har været sager i Danmark, hvor en sygeplejerske er sigtet for manddrab. Med beklagelsen betragter Dansk Sygeplejeråd sagen som afsluttet. - Dansk Sygeplejeråd anerkender beklagelsen, og jeg glæder mig over, at vi så hurtigt har fået gendrevet en udtalelse, som var på vej til at så en helt unødvendig utryghed hos vores patienter, siger sygeplejerskernes formand, Grete Christensen. Selvom sagen dermed er afsluttet, inden den for alvor kom i gang, nåede den at få konsekvenser for Jeanette W. Andersen. Således har anklagemyndigheden valgt at lade en anden anklager tage over i sagen mod den 31-årige sygeplejerske, der er sigtet for fire drab og et drabsforsøg i Nykøbing Falster. - Det er en beslutning, der er truffet for at holde fokus på sagen, sagde sagens nye anklager, Michael Boolsen, i sidste uge. /ritzau/",,Indland,2015-09-16T08:23:00+00:00,https://www.dr.dk/nyheder/indland/sygeplejersker-dropper-injuriesag-efter-beklagelse,DR
Talsmand: Ikke intention at brændemærke sygeplejersker,Anklagemyndigheden afventer sagsanlæg fra sygeplejersker. Ville ikke hænge sygeplejersker ud som mordere.,Forstår det godt,"Det har selvfølgelig ikke været anklagemyndighedens intention at brændemærke en hel profession som mordere. Det siger Anklagemyndighedens kommunikationschef, Mikkel Thastum, som kommentar til, at Dansk Sygeplejeråd vil anlægge injuriesag mod en anklager for hendes kontroversielle udtalelser i sagen mod en drabssigtet sygeplejerske i Nykøbing Falster. Sygeplejerådet betragter det som grov mistænkeliggørelse af alle sygeplejersker, at anklager Jeanette W. Andersen, Sydsjællands og Lolland-Falsters Politi, har sagt, at ""det ikke er usædvanligt, at sygeplejersker kan finde på at tage livet af deres patienter"". - Jeg kan godt forstå, at de er blevet tossede over det. Men selvfølgelig har det ikke været anklagemyndighedens intention at hænge en hel profession ud, siger Mikkel Thastum til Ritzau. - Det er klart, at vi ikke har den opfattelse, at sygeplejersker generelt går rundt og slår deres patienter ihjel. Vi beklager, at udtalelsen fra anklageren i den konkrete sag er blevet opfattet på den måde, siger han og fortsætter: - Anklageren har blot villet gøre opmærksom på, at der har været tidligere sager i udlandet og herhjemme, hvor sundhedspersonale har misbrugt den tillid, vi har vist dem som mennesker og som samfund, siger Mikkel Thastum. Anklagemyndigheden hos Sydsjællands og Lolland-Falsters Politi afviste tidligere fredag i et brev til sygeplejerskernes fagforening at trække udtalelsen tilbage, fordi den ifølge anklagemyndigheden ikke er ulovlig. Det fik Dansk Sygeplejeråd til at henvende sig til en advokat med henblik på at indlede en injuriesag. Mikkel Thastum siger, at Anklagemyndigheden nu afventer et sagsanlæg. /ritzau/",,Indland,2015-08-21T18:50:00+00:00,https://www.dr.dk/nyheder/indland/talsmand-ikke-intention-braendemaerke-sygeplejersker,DR
Chefanklager: Udtalelse om sygeplejerskers drab er lovlig,Boomerang: Krænkede sygeplejersker har selv brugt hårdt sprog om drab begået af personer i sundhedssektoren,Henviste til forskning Ville ikke såre sygeplejersker,"En anklager trådte ikke over den strafbare streg, da hun til medierne sagde, at ""det ikke er usædvanligt, at sygeplejersker kan finde på at tage livet af patienter."" Det fastslår anklagerens chef, Henriette Rosenborg Larsen, i et brev til Dansk Sygeplejeråd, som føler sig krænket af udtalelsen. De famøse ord kom fra advokaturchef Jeanette W. Andersen i forbindelse med den meget omtalte sag fra Nykøbing Falster, hvor en sygeplejerske er sigtet for at have dræbt flere patienter. Men udtalelsen er ikke ulovlig, fremgår det af chefanklagerens brev til sygeplejerskerne. Anklageren har blot henvist til en forskningsartikel, som fortæller om drab udført af sundhedspersonale fra hele verden. Forskningen er publiceret under titlen ""Serial Murder By Healthcare Professionals"". Hun har ""ikke ytret sig angående omfanget af dette fænomen i Danmark,"" fastslår chefen i brevet. Og der er ikke tale om strafbare injurier, lyder beskeden. Politiet gør samtidig sygeplejerskerne opmærksom på, at deres eget fagblad har bragt omtale af fænomenet med ""betydeligt mere direkte sprogbrug."" For eksempel lød en overskrift ""Seriemord i sygeplejen,"" og derefter fulgte denne indledning: ""Cand.cur.mord"". ""De hvidklædte dødsengle"" kalder man det sundhedspersonale, som myrder deres patienter..."" Det er Sydsjællands og Lolland-Falsters Politi, som fredag formiddag har besluttet at offentliggøre brevet. I en ledsagende pressemeddelelse står der dog også, at anklageren ikke har villet såre de danske sygeplejersker. - Jeg synes, det er en en ærgerlig sag, og advokaturchef Jeanette Wincentz Andersen har til flere medier udtalt, at hun ikke har ønsket at støde nogen med sin udtalelse, siger chefanklager Henriette Rosenborg i en kommentar. /ritzau/",,Indland,2015-08-21T08:34:00+00:00,https://www.dr.dk/nyheder/indland/chefanklager-udtalelse-om-sygeplejerskers-drab-er-lovlig,DR
Stort arbejdspres fik sygeplejerske til at skifte afdeling,"Det var blandt andet den manglende bemanding blandt læger og sygeplejersker, der fik den 31-årige drabstiltalte sygeplejerske til at skifte afdeling fra medicinsk 130 til akutafdelingen på Nykøbing Falster Sygehus.",,"Den 31-årige kvinde, der er tiltalt i den såkaldte sygeplejerske-sag, tog i dag for anden gang plads i vidnesskranken og svarede på spørgsmål fra forsvarer Jørgen Lange. Her tegnede hun et billede af en presset afdeling på det sygehus, hvor hun har været ansat siden 2009 indtil marts sidste år, hvor hun blev anholdt. Ligesom for en uge siden, da anklager Michael Boolsen forestod afhøringen, nægtede kvinden sig skyldig i alle punkter i anklageskriftet, heriblandt de tre drab og drabsforsøg i årene 2012 og 2015. Forsvaret spurgte til arbejdsmiljøet på de to afdelinger, kvinden har arbejdet på: Medicinsk afdeling 130 og fra oktober 2012 akutafdelingen. Den tiltalte kvinde gav et billede af, at der især på afdeling M130 var meget højt tempo og for mange patienter i forhold til, hvad personalet kunne håndtere. - Vi var underbemandede og nede at runde 13-14 sygeplejersker. De første år var rigtig hårde og patienttallet svingede, og vi havde en del flere, end vi kunne håndtere. Fuld belægning er 24 sengepladser, og så kan man have to gangpladser, en seng på hver gang. - Det var ofte, der stod lidt mere end en seng, sagde den tiltalte og fortalte, at situationen var oppe at vende på ledelsens møder. Den tiltalte blev derudover spurgt til, om der skete mange dødsfald blandt patienterne på afdelingen, hvortil hun svarede: - Jeg ved ikke, om der skete mange. Det er ofte i perioder, så kunne der være nogle, hvor der døde 3-4, men der kunne også være 14 dage, hvor der ikke døde nogen. Til tider kunne man være inde i en periode, hvor man tænkte ""åh nej”.",Louise Brodthagen Jensen,Indland,2016-03-21T17:41:00+00:00,https://www.dr.dk/nyheder/indland/stort-arbejdspres-fik-sygeplejerske-til-skifte-afdeling,DR
"Særlige sygeplejersker skal sørge for, at patienter ikke får blodforgiftning på sygehuse",En ny handleplan skal gøre det mere sikkert for patienter at blive indlagt på de syddanske sygehuse. ,Gode erfaringer fra udlandet Region Syddanmark vil tage førertrøjen,"Det er heldigvis ikke noget, der sker for ret mange. Men der er patienter, der får farlige infektioner, som de kan dø af, mens de er indlagt på sygehuset. Nu er Region Syddanmark klar med en handleplan, der skal reducere antallet af infektioner, patienter får, mens de er indlagt. Et af fokusområderne i planen er at nedbringe antallet af blodforgiftninger. På det punkt har Region Syddanmark nemlig nogle af de værste tal set i forhold til de øvrige regioner. Det skal der gøres noget ved, for blodforgiftninger er meget alvorlige. Det fortæller professor og overlæge i mikrobiologi ved Odense Universitetshospital, Hans Jørn Kolmos, der har været med til at udforme den nye handleplan. - Der er faktisk en 20 procents risiko for, at man dør af det, og det koster en masse ekstra dage på sygehuset, behandlinger og så videre, siger han. Ifølge Hans Jørn Kolmos er det blandt andet katetre i blodårer, der er en af synderne, når det kommer til blodforgiftninger. Man lægger blandt andet et kateter i blodårer hos patienter, der skal have taget hyppige blodprøver eller modtage meget medicin over en længere periode. - Det skaber en motorvej for bakterier direkte ind i blodbanen, siger han. Hans Jørn Kolmos slår fast, at det er nødvendigt at bruge katetre, men det skal bruges med omtanke. Derfor er et af punkterne i handleplanen at ansatte specialuddannede sygeplejersker, der skal have fokus på at passe og pleje katetre på tværs af sygehusenes afdelinger. Det har man gode erfaringer med fra udlandet. - Det vil hjælpe os til at blive skarpere på kun at bruge katetre, når det er nødvendigt, og fjerne dem, så snart det er muligt. Derudover vil det gøre os bedre til omhyggeligt at sørge for, at hygiejnen er i orden omkring kateteret, siger Hans Jørn Kolmos. For selvom medarbejderne på sygehusene har de bedste intentioner, så kan det optimeres, vurderer Hans Jørn Kolmos. - Det er lidt ligesom med håndhygiejne og alt muligt andet, der foregår på et hospital. Når personalet har for travlt og for mange opgaver om ørerne, så får man måske ikke altid givet den helt optimale pleje, siger han. Kristian Nørgaard (V), der er næstformand i Sundhedsudvalget i Region Syddanmark, vil have antallet af infektioner ned. - Det må altid være ambitionen at være i toppen her i landet, så man er sikker på at så få som muligt får en infektion, når de kommer på vores sygehuse, siger han. Hans Jørn Kolmos vurderer, at den nye plan vil bringe Region Syddanmark i førerpositionen i kampen mod sygehusinfektioner i Danmark. I Region Syddanmark er der cirka ni tilfælde af blodforgiftninger for hver 10.000 indlæggelsesdøgn. Målet med handleplanen er at nedbringe antallet af blodforgiftninger, patienter får på hospitalet med 50 procent over de næste tre år. Udover indsatsen mod blodforgiftninger er der blandt andet også fokus på multiresistente bakterier. Der er afsat tre millioner kroner i 2018 til indsatsen mod infektionerne.",Simon Kvist Sandemand,Syd- og Sønderjylland,2018-01-31T08:52:00+00:00,https://www.dr.dk/nyheder/regionale/syd/saerlige-sygeplejersker-skal-soerge-patienter-ikke-faar-blodforgiftning-paa,DR
Sygeplejeråd: Patienter kan i værste fald dø på Holbæk Sygehus,,,,Maja Lærke Maach,,2018-01-27 00:00:00,https://www.dr.dk/nyheder/sygeplejeraad-patienter-kan-i-vaerste-fald-doe-paa-holbaek-sygehus,DR
Sygeplejeråd: Patienter kan i værste fald dø på Holbæk Sygehus,,,,Maja Lærke Maach,,2018-01-27 00:00:00,https://www.dr.dk/nyheder/region-ingen-fare-patienter-paa-holbaek-sygehus?focusId=3463386,DR
Dansk Sygeplejeråd er bekymrede: Betydelig risiko for patienternes sikkerhed på Holbæk Sygehus,"Overbelægning og personalemangel vækker bekymring, fremgår det af en indberetning til Styrelsen for Patientsikkerhed.",,"Der er alt for mange patienter på den medicinske afdeling på Holbæk Sygehus. Sådan lyder bekymringen fra Dansk Sygeplejeråd, der har indsendt en indberetning til Styrelsen for Patientsikkerhed. Ifølge indberetningen har Holbæk Sygehus’ medicinske afdeling plads til 165 sengeliggende patienter, men siden 2016 har medarbejdere på afdelingen alligevel oplevet op mod 20 ekstra patienter dagligt. De mange patienter er blevet placeret på gangene eller overført til andre afdelinger. Den medicinske afdeling, der blandt andet dækker hormon- og lungesygdomme, har samtidig været plaget af personalemangel og et højt sygefravær blandt de ansatte. Dansk Sygeplejeråd vurderer derfor, at udfordringerne på Holbæk Sygehus samlet set udgør en risiko for patienterne, da der ikke er tilstrækkeligt fagligt personale til stede på alle vagter. Det er ikke første gang, at Dansk Sygeplejeråd gør opmærksom på forholdene på Holbæks Sygehus, men alligevel oplever personalet stadig markante problemer. I indberetningen fremgår det blandt andet, at der er risiko for fejlmedicinering, da sundhedspersonalet ofte oplever forstyrrelser og afbrydelser i deres arbejde. Presset på afdelingens medarbejdere gør det også sværere at holde opsyn med patienternes væske- og fødeindtag, og samtidig oplever de, at oplysninger forsvinder mellem personalet, når der eksempelvis sker et vagtskifte. Det har i skrivende stund ikke været muligt at få en kommentar fra Region Sjælland.",Thor Bill,Sjælland,2018-01-26T16:53:00+00:00,https://www.dr.dk/nyheder/regionale/sjaelland/dansk-sygeplejeraad-er-bekymrede-betydelig-risiko-patienternes-sikkerhed,DR
OVERBLIK Her er sagen om de formodede sygehusdrab,En 30-årig sygeplejerske er fængslet for tre drab og et drabsforsøg på patienter i Nykøbing Falster. Få overblik over sagen her.,,"Sådan er sagen om en serie formodede drab på sygehuset i Nykøbing Falster foreløbigt foregået. * 2. marts blev en 30-årig kvinde fremstillet i grundlovsforhør. Sigtelserne lød på tre drab og et drabsforsøg på patienter på Nykøbing Falster Sygehus. * Forbrydelserne skulle ifølge politiet været sket på hendes vagt den 28. februar og 1. marts. * Politiet mener, at kvinden som sygeplejerske har givet patienterne en overdosis af morfin og stesolid. * Kvinden har siden været fængslet, men Retten i Nykøbing Falster og Østre Landsret har kun vurderet, at der er begrundet mistanke mod kvinden omkring to af drabene og drabsforsøget. * Politiet fik nys om sagen, da en læge, som er kæreste med en kollega til kvinden, anmeldte sagen den 1. marts. * Kollegaen havde været på vagt med kvinden, hvor tre patienter var døde, mens en fjerde var blevet genoplivet. Kollegaen mener at have set, at kvinden gav en indsprøjtning til en af patienterne. * 11. august blev det første åbne retsmøde i sagen afholdt. Her blev kvinden sigtet for endnu et drab, som blev begået på en patient på kvindens tidligere afdeling tilbage i 2012. * Retten vurderede, at der er begrundet mistanke om, at kvinden er skyldig i drab også i den sag. * Politiet efterforsker derudover ti episoder, hvor patienter enten er døde eller har været ved at dø, men kvinden er ikke sigtet i disse forhold. * Ofrene i sagen er mænd og kvinder mellem 66 og 86 år. /ritzau/",,Indland,2015-08-11T13:41:00+00:00,https://www.dr.dk/nyheder/indland/overblik-her-er-sagen-om-de-formodede-sygehusdrab,DR
Sygeplejeråd: Patienter kan i værste fald dø på Holbæk Sygehus,,,,Maja Lærke Maach,,2018-01-27 00:00:00,https://www.dr.dk/nyheder/region-ingen-fare-patienter-paa-holbaek-sygehus?focusId=3548834,DR
Politiker er bekymret: Hver fjerde i regionsråd er fra sundhedssektoren ,"Det er naturligt med en overrepræsentation, lyder det fra kommunalforsker - dog advarer han mod en for stor ubalance.",,"Det midtjyske regionsråd er tæt på smertegrænsen for, hvor mange læger, sygeplejersker og andre sundhedsansatte, der kan sidde med om bordet. Det mener konservative Nicolaj Bang, der selv er salgsdirektør. En stor del af de politikere, der skal styre sundhedsvæsenet i Region Midtjylland, kommer nemlig selv fra sundhedsvæsenet. Det drejer sig om 11 regionsrådsmedlemmer ud af de i alt 41 regionsrådsmedlemmer. Heraf er de fleste læger og sygeplejersker. - Hele idéen med at have et demokratisk organ, som regionsrådet er, er at der skal være en repræsentativ sammensætning. Derfor er der en gylden grænse for, hvor mange med sundhedsbaggrund, der kan være, hvis det overhovedet skal give mening at have et regionsråd, siger han. Nicolaj Bang medgiver, at folk inden for systemet nogle gange kan se noget, som andre ikke kan. - Hvis man har arbejdet i sundhedssystemet i 20-30 år, så kan man se de ting, der kan gøres bedre. Men det er ikke sikkert, at man kan tænke de nye visionære tanker: Er der noget, vi grundlæggende skal gøre anderledes? Regionsrådsmedlem Henrik Gottlieb (S), der ikke arbejder i sundhedssektoren, kan se både fordele og ulemper ved de mange sundhedsfolk. - Generelt synes jeg da, at der er så mange, der arbejder i sektoren, der har lyst til at engagere sig politisk. Men det er vigtigt i politiske forhandlinger at huske, at det er en lægmandsinstitution at være politiker. Det er ikke et fagligt forum. Henrik Gottlieb tilføjer, at derfor skal man som politiker sikre, at sygehusenes snak med patienterne sker i øjenhøjde og i et sprog, alle forstår. Venstres regionsrådsmedlem Christian Møller-Nielsen, selv læge og tidligere lægefaglig direktør for fire sygehuse i regionen, mener også, at det er ok med mange sundhedsfolk. - Jeg har selvfølgelig som nyt regionsrådsmedlem bemærket, at sundhedsfaglige personer er overrepræsenteret i regionsrådet. Men jeg ser det ikke umiddelbart som et problem. Men regionsrådsmedlemmer skal altid huske, at de er sat i verden for at få et bedre sundhedsvæsen for borgerne: - De skal ikke agere som tillidsmænd for særlige faggrupper. Det kunne være læger eller sygeplejersker, siger Christian Møller-Nielsen. Med en fjerdedel er vi tæt på den grænse, mener Nicolaj Bang (C). - Hvis vi forestiller os en situation, hvor det kun består af læger og sygeplejersker, så giver det ikke mening at have et regionsråd. Så er vi i en teknokratisk institution, hvor vi lige så kan fjerne det politiske led. Regionens primære opgave er driften af sygehusene, og derfor er det ifølge Roger Buch, kommunalforsker og forskningschef på Danmarks Medie- og Journalisthøjskole, helt naturligt med en overrepræsentation. Men han advarer mod, at der kommer for stor ubalance. - Det er glimrende, at der er nogle, der har en specialviden på området, som kan bidrage til det, når man skal træffe beslutninger. På den anden side er det også vigtigt, at der er en modbalance til de her sektorfolk, som kommer med et helt andet perspektiv – for eksempel et patientperspektiv og ellers bare andre steder i samfundet, siger han. Kommunalforskeren mener, at der er stor kamp om ressourcerne inden for sundhedsvæsnet. Noget, der kom til udtryk ved Psykiatri-listens succes med at få en repræsentant, en læge, i regionsrådet i Region Midtjylland ved det seneste regionsrådsvalg. - Det er helt tydeligt, at de ramte et område, som mange vil sige ikke har fået særlig mange midler i forhold til, at der er et voksende behov for hjælp inden for det psykiatriske område, siger han.",Eigil Andersen,Østjylland,2018-01-25T15:15:00+00:00,https://www.dr.dk/nyheder/regionale/oestjylland/politiker-er-bekymret-hver-fjerde-i-regionsraad-er-fra,DR
Overlæge om Sundhedsplatformen: Skrot det system,"Sundhedsplatformen gør det umuligt at være nærværende for patienterne, siger overlæge. ",Overlæge: Gået over til at skrive notater i hånden,"Har du været på sygehuset i for eksempel Nykøbing Falster, men er blevet rask, så kan det tage flere timer at blive udskrevet, nu hvor det nye IT-system Sundhedsplatformen er blevet indført i Region Sjælland. Det fortæller overlæge Michael Halder. Han er vred og kalder det en katastrofe, at lægerne skal bruge så lang tid på at lave udskrivningsbrevene: - Gang på gang er der problemer med medicinlisterne. Så må jeg ringe til help-desk eller en superbruger. Nogle gange kan de hjælpe, andre gange ikke. Jeg bruger ofte 2-3 timer på at udskrive en patient. Det er i den grad frustrerende i en travl hverdag. - Det system kommer aldrig til at fungere. Jeg siger som indianerne: Hvis du opdager, at du rider på en død hest, så stå af. Skrot det system, siger overlægen. Formanden for Regionen Sjællands nye arbejdsmiljøudvalg, Gitte Simoni fra Dansk Folkeparti, afviser at skrotte Sundhedsplatformen, men beklager at lægerne oplever så store problemer: - Jeg tror, de skal give sig lidt mere tid til at lære det, siger hun. Men det giver formanden for overlægeforeningen, Lisbeth Lintz, ikke meget for: - Det her handler ikke om, at lægerne ikke kan finde ud af IT. De er vant til at arbejde med IT- systemer. Sundhedsplatformen er vanvittig ulogisk og tidsrøvende, siger hun. Da Sundhedsplatformen blev indført, var det tanken, at lægen skulle sidde overfor patienten med computeren og skrive direkte ind i systemet. Men den metode har overlæge Michael Halder droppet: - Mine patienter er palliative. Det vil sige, at vi har opgivet helbredende behandling, men fokuserer på lindrende behandling. Nu skal de sammen med de pårørende have ro til at indstille sig på, at deres sygdom fører til døden. Jeg kan ikke være nærværende og sidde og tale med patienter og pårørende om meget tunge ting og så samtidig sidde med næsen inde i computeren. Det fungerer slet ikke. - Desuden sker det ofte, at man ender i en sløjfe eller blindgyde og bruger mindst et kvarter på at komme videre. Jeg kan ikke bevare mine patienters tillid i en følsom situation, hvis jeg skal bruge så meget energi på at løse computerproblemer, siger han. Derfor er han gået over til at skrive notater på papir under samtalen med patienterne. Så må han skrive det ind i Sundhedsplatformen, når han får tid senere. Michael Halder siger som mange af sine kolleger, at systemet er udtænkt af teoretikere, der ikke kender arbejdsgangen på et sygehus: - Der er så mange krav om dokumentation, som kun har ét formål - at holde lægen fri i et eventuelt sagsanlæg. Det er et amerikansk system, hvor der er voldsomme dokumentationskrav på grund af mange forsikringssager. - Det giver ingen mening i Danmark, og det er dybt frustrerende, at jeg skal sidde 6-8 timer foran computeren på en arbejdsdag. Den tid går fra mine patienter og min fritid. Jeg sidder her ofte til ud på aftenen, siger overlægen. Opdateret: Det fremgik af et citat, at overlægen havde opgivet behandling af palliative patienter. Det er ikke korrekt. Det er helbredende behandling, de har opgivet, for i stedet at fokusere på lindrende behandling.",Henny Mortensen,Sjælland,2018-01-25T07:51:00+00:00,https://www.dr.dk/nyheder/regionale/sjaelland/overlaege-om-sundhedsplatformen-skrot-det-system,DR
Sygeplejersker skjuler deres efternavn: Frygter trusler og chikane ,"Flere sygehusafdelinger tillader, at personalet kun viser fornavn på navneskilte. ",,"Sygeplejersker og andre ansatte på Sydvestjysk Sygehus og Sygehus Sønderjylland oplever trusler og chikane i hverdagen. Det har fået mange til at fjerne efternavnet fra deres navneskilte, som de bærer på kitlerne. Én af dem er Jane Tøt, der er sygeplejerske ved den fælles akutmodtagelse på Sydvestjysk Sygehus. Når hun går på arbejde, hedder hun bare Jane. -Ind imellem bliver vi truet. Det er ikke alle patienter, der ønsker os det lige godt. Nogle synes, vi er urimelige. Nogle tror, at de kan få noget ud af at opsøge os privat. Jeg kender faktisk nogen, hvor det er sket. I de tilfælde er det meget rart, at det ikke er nemt for dem at finde mig. Ansatte som Jane Tøt har enten sat et klistermærke henover efternavnet eller fået lavet et nyt skilt, der blot viser fornavnet. Der skal nemlig kun et fuldt navn til, før patienterne kan finde private oplysninger om personalet på Facebook eller andre sociale medier. -Jeg er den eneste Jane Tøt, der findes. Så hvis man søger på mit navn, er jeg nem at finde. Jeg er nem at finde adresse og telefonnummer på, og jeg er nem at finde på de sociale medier. Googler du mit navn, dukker der billeder op af mig, fortæller hun. Af hensyn til sikkerhed På Sydvestjysk Sygehus er det op til de forskellige afdelinger, hvorvidt personalet skal bære synligt fornavn og efternavn, mens det på Sygehus Sønderjylland drøftes, hvorvidt det skal gøres valgfrit. Det fortæller HR-chef Thorkild Christiansen. - Vi har medarbejdere, som har haft nogle oplevelser, hvor de har følt sig truet og har været bekymrede for, om de kunne blive opsøgt af de pågældende patienter og pårørende. Derfor har de haft et ønske om at være anonymiseret, siger han. Selvom patienterne ikke nødvendigvis får at vide, hvad deres behandler hedder til efternavn, er det underordnet i denne sammenhæng, siger Thorkild Christiansen. -Vi tror, det er vigtigere, at man ved, hvilken type medarbejder det er. Om det er en læge, sygeplejerske eller en sekretær, de taler med. Vi mener, der er et hensyn at tage til medarbejdernes sikkerhed og tryghed, for at de kan udføre deres hverv tilstrækkeligt, siger han. Handler om etik I psykiatrien i Region Syddanmark skal alle derimod gå med både for- og efternavn på navneskiltet. Andet ville være et udtryk for mistillid, siger administrerende sygehusdirektør Charlotte Josefsen fra Psykiatrisygehuset. Hun pointerer, at det også handler om etik. - Vi synes, der er god etik i, at vores patienter og pårørende kan se, hvilke medarbejdere de har med at gøre. Det argument forstår John Christiansen, der er kredsformand for Dansk Sygeplejeråd i Sydjylland godt, men han mener også, etikken går den anden vej. Patienterne skal respektere de ansatte på sygehusene og de psykiatriske afdelinger og slet ikke gøre det nødvendigt, at de ansatte vil gemme deres efternavn - Etikken er jo også den anden vej. Hvordan skal jeg som borger etisk forholde mig til de ansatte, der udfører et professionelt stykke arbejde, når jeg ikke møder dem på arbejde?, lyder det fra John Christiansen.",Julie Bender Thomsen,Syd- og Sønderjylland,2018-02-05T07:57:00+00:00,https://www.dr.dk/nyheder/regionale/syd/sygeplejersker-skjuler-deres-efternavn-frygter-trusler-og-chikane,DR
,,,,,,,https://www.dr.dk/nyheder/tema/socialdemokratiets-udlaendingereform,DR
,,,,,,,https://www.dr.dk/nyheder/tema/tildaekningsforbud,DR
Frankrig advarer om flere store angreb i Europa,"Der vil med sikkerhed komme flere store angreb i Europa, advarer den franske premierminister.
",Store angreb mod Frankrig i 2015,"De europæiske lande kan godt forberede sig på, at militante grupper vil gennemføre flere store angreb, lyder det advarende fra Manuel Valls, der er Frankrigs premierminister. - Vi er - det mærker vi alle - trådt ind i en ny æra, der er karakteriseret ved en varig tilstedeværelse af hyperterrorisme, siger Valls på den årlige sikkerhedskonference i München. - Vi må være fuldt bevidste om truslen og reagere med stor styrke og stort klarsyn. Der kommer angreb. Storstilede angreb. Det er sikkert. Hyper-terrorisme er kommet for at blive, mener premierministeren fra Paris. Frankrig blev i fjor ramt af to store terrorangreb. Første gang i januar 2015, da satiremagasinet Charlie Hebdo og et jødisk supermarked blev ramt. 16 mennesker blev dræbt af tre terrorister, der desuden dræbte en kvindelig betjent i Paris-forstaden Montrouge. I november blev 130 mennesker dræbt, da en gruppe jihadister fra Islamisk Stat (SI) sprængte selvmordsbomber og åbnede ild flere steder i den franske hovedstad. /ritzau/AFP",,Udland,2016-02-13T08:47:00+00:00,https://www.dr.dk/nyheder/udland/frankrig-advarer-om-flere-store-angreb-i-europa,DR
Uret tikker i overenskomstforhandlinger: ”Det er lidt op ad bakke”,"Forhandlingerne i staten og om lærernes arbejdstid fortsætter, men knasterne er store.",Betalt frokost kan være på bordet Lærerformand vil ikke have flere krise-overenskomster,"Chefforhandlerne på lønmodtagersiden mødtes søndag morgen i fagforeningen HK’s hovedkvarter på Islands Brygge i København. Her blev erfaringerne fra de første runder af forhandlinger med Kommunernes Landsforening, regionerne og Staten delt. Forhandlinger, der ifølge fagbosserne er svære, trækker ud og er fyldt med knaster, der betyder, at der endnu ikke er landet nogen aftaler. I Finansministeriet forhandler de statsansattes topforhandler, Flemming Vinther, med Sophie Løhde, der er minister for offentlig innovation, om en ny overenskomstaftale. En forhandling hvor kravet om løn adskiller parterne, mens den betalte spisepause også er på bordet. - Man skal selvfølgelig have gjort sig store anstrengelser, hvis man ikke har opdaget, at det her ser svært ud, siger Flemming Vinther, der er formand for Centralorganisationernes Fællesudvalg forud for søndagens forhandlinger. Rigtig mange offentligt ansatte har i årevis haft betalt frokostpause, men det har bare ikke stået i overenskomsten. Moderniseringsstyrelsen har for nylig i et brev gjort det klart, at man anser den betalte frokostpause for at være et personalegode, der kan opsiges. Det største benspænd i forhandlingerne er formentlig kampen om at få nok i lønningsposen. Organisationerne på lønmodtagerområdet har nemlig indgået en musketer-ed, der betyder, at lønniveauet skal hæves på tværs af forhandlingerne på det kommunale, regionale og statslige område. På det kommunale område står lærerformand Anders Bondo Christensen igen i spidsen for forhandlingerne med Kommunernes Landsforening. Kravet om en ny aftale for lærernes arbejdstid står øverst på listen over krav, sammen med flere penge til de offentligt ansatte. For ikke alene skal Anders Bondo Christensen forsøge at lande en aftale til lærerne, han er også udpeget som leder af det kommunale forhandlingsfællesskab, der kræver mere i løn. - Vi har lige fået at vide, at der er fundet en masse penge, så der er plads til to storebæltsbroer til. Så er der også plads til penge til de offentlige ansatte. Det skal vi opleve, siger Anders Bondo Christensen og fortsætter: - Vi har haft tre kriseoverenskomster i rap. Ved den her overenskomst skal vi i mål med lønstigninger, som også kan ses ude hos den enkelte i kommune, stat og regioner. Det er en fælles kamp på tværs af sektorerne. Lærerformanden forudser store knaster forude. Samtidig nærmer forhandlerne på både lønmodtager og arbejdsgiversiden sig en deadline. For hvis ikke fagforeningerne kan nå til enighed med kommuner, regioner og staten, lurer en storkonflikt. Deadline for at varsle lockout eller strejke er 28. februar, hvis den skal varsles til 1. april, hvor de nuværende overenskomster udløber. Det har indtil videre ikke været muligt at få en kommentar fra innovationsminister Sophie Løhde.",Nicolas S. Nielsen,Politik,2018-02-18T12:46:00+00:00,https://www.dr.dk/nyheder/politik/uret-tikker-i-overenskomstforhandlinger-det-er-lidt-op-ad-bakke,DR
,,,,,,,https://www.dr.dk/nyheder/tema/styrtdyk-pa-aktiemarkedet,DR
,,,,,,,https://www.dr.dk/nyheder/tema/hojtbegavede-born-overses,DR
Afvarsling af beredskabsmeddelelse fra brand i Nyborg,,,,Casper Martin Henriques,,2018-02-13 00:00:00,https://www.dr.dk/nyheder/brand-i-farligt-affald-i-virksomhed-i-nyborg?focusId=3751134,DR
Afvarsling af beredskabsmeddelelse fra brand i Nyborg,,,,Casper Martin Henriques,,2018-02-13 00:00:00,https://www.dr.dk/nyheder/brand-i-farligt-affald-i-virksomhed-i-nyborg?focusId=3120714,DR
Big science: Videnskabens tunge drenge samlet i Danmark,"Ni af de vigtigste, store forskningsinstitutioner i Europa mødes i København i dag og i morgen for at snakke om verdens helt store forsknings- og udviklingsprojekter.",Stor videnskab skal løse store problemer Almindelige virksomheder skal lege med,"Det er ikke hver dag, at de øverste direktører fra Europas største og mest betydningsfulde forskningsinstitutioner mødes. Og endnu sjældnere er det, at de åbent viser frem, hvad deres forskellige organisationer arbejder på i de kommende år. Det var faktisk ret unikt, da ni direktører en efter en gik på scenen til Big Science Business Forum i København tidligere i dag, og hver især fortalte, hvordan deres forskellige store videnskabsinstrumenter skal opgraderes de næste par år. Big Science er en betegnelse for forskning der er helt ude på kanten af det mulige, hvor man skal bruge store og enormt komplicerede maskiner og mange penge for at gøre nye opdagelser. Tænk på CERNS ringformede partikelaccelerator, der er 26 kilometer i omkreds, som forskere bruger til at undersøge atomers mindste bestanddele. Eller tænk på det kommende ELT-teleskop, der med sine 30 meter brede spejle skal kigge længere ud i universet end vi mennesker nogensinde har kunnet før. Den slags projekter kræver ekstrem know how. Og det er branchen samlet i København for at udveksle. Dybest set handler den type forskning om at blive klogere på vores univers, og på, hvordan vi kan løse de problemer vi står med akut, siger direktøren for XFEL, verdens kraftigste røntgenmikroskop, Robert Feidenhans'l til DR Viden: - Vi jagter løsningerne på nogle af de mest komplekse problemstillinger verden står overfor. Tag bare energi - hvis vi kan lære de dybere processer i hvordan planter laver og lagrer energi, kan vi løse mange af verdens problemer, siger han. Selvom det er forskningsfaciliteter med langsigtede mål, så består de jo af en masse dele - både højt specialiserede, men også almindelige dele, som mange ingeniørvirksomheder kan levere. Og for at forskerne kan lykkedes med at lave banebrydende opdagelser i fremtiden, skal der opdyrkes en hel underskov af underleverandører, som kan bygge instrumenterne i dag. Det er meningen med Big Science Business Forum, forklarer Søren Bang Korsholm, seniorforsker ved DTU og stifter af BigScience.dk, en af organisationerne bag Big Science Business Forum: - Der er brug for leverandører her og nu. Og med konferencen prøver vi at vise frem, at man som virksomhed kan samarbejde med mange af de her førende forskningsinstitutioner, hvis man har interessen, siger han til P1 Morgen. Ved konferencen er der udover forskningsinstitutionerne, samlet en lang række virksomheder. Flest fra Frankrig og Spanien. Men på tredjepladsen kommer Danmark. Håbet fra blandt andet Forskningsministeriet er, at Big Science kan blive et vækstområde for Danmark.",Chris Lehmann,Teknologi,2018-02-27T16:02:00+00:00,https://www.dr.dk/nyheder/viden/teknologi/big-science-videnskabens-tunge-drenge-samlet-i-danmark,DR
Afvarsling af beredskabsmeddelelse fra brand i Nyborg,,,,Casper Martin Henriques,,2018-02-13 00:00:00,https://www.dr.dk/nyheder/brand-i-farligt-affald-i-virksomhed-i-nyborg?focusId=3327059,DR
Børnechef efter bortførsel: Umuligt at overvåge børnene konstant,"Det er vigtigt med en balance mellem overvågning og mulighederne for børnenes udfoldelser, siger børnechefen.",,"Det giver ikke umiddelbart anledning til at ændre på noget på indretning og overvågning af legepladser ved Aarhus kommunens daginstitutioner, efter en fireårig pige i går forsvandt fra en institution og angiveligt blev voldtaget i det vestlige Aarhus. Sådan lyder det fra den ansvarlige chef fra kommunen her få timer efter, at en 33-årig mand er blevet sigtet i sagen. Den sigtede skulle angiveligt have løftet pigen over hegnet, der omkranser institutionen, og kørt hende til en nærliggende adresse, hvor han ifølge politiet har begået seksuelle overgreb på hende. I og med det er sket på den måde, har det været svært at opdage som personale, siger børn- og ungechef i Aarhus Kommune Søren Aakjær. - Der er legehuse, træer og bevoksning - steder, hvor børnene kan gemme sig, som børn jo gør. Vi har et overordnet overblik over, hvor børnene er henne, men på et splitsekund en gang i mellem er børnene væk, og det er der sådan set ikke noget odiøst i, siger han. Børn- og ungechefen forklarer, at kommunen til enhver tid vil følge de anbefalinger, politiet måtte komme med, og de retningslinjer, som politikerne udstikker. Men det er vigtigt at finde en balance mellem stærkere overvågning og mulighederne for børnenes udfoldelser, så pædagogikken ikke kommer i klemme, fastslår han. - Jeg tror, det er vigtigt, at vi ikke på baggrund af denne ene meget ulykkelige hændelse begynder at sætte initiativer i gang, men venter og ser, hvad de præcise omstændigheder har været, inden vi begynder at sige, det skal gælde alle andre, siger Søren Aakjær. Den 33-årige mand, der sigtet for frihedsberøvelse og seksuelt overgreb af den fireårige pige, er blevet varetægtsfængslet i fire uger.",Kasper Heide Lund,Østjylland,2017-06-15T13:44:00+00:00,https://www.dr.dk/nyheder/regionale/oestjylland/boernechef-efter-bortfoersel-umuligt-overvaage-boernene-konstant,DR
,,,,,,,https://www.dr.dk/nyheder/viden/nysgerrig/tema/uge-sex,DR
VIDEO DR's Stéphanie Surrugue læser mindeord op fra børn,På Place du la République i Paris har børn og voksne vist deres respekt i tegninger og ord.,,,Johanne Wulff Sørensen,Udland,2015-11-15T11:00:00+00:00,https://www.dr.dk/nyheder/udland/video-drs-stephanie-surrugue-laeser-mindeord-op-fra-boern,DR
Sikkerhedsstyrker indtager højeste domstol i ferieparadis,Maldivernes præsident afviser at følge domstolsafgørelse om at løslade ni fængslede oppositionsfolk.,Opposition: Præsidenten er desperat,"Sikkerhedsstyrker er trængt ind i Maldivernes højesteret, oplyser en talsmand for domstolen til Reuters. Øjenvidner siger til netavisen Maldives Independent, at kampklædte specialstyrker er gået ind i bygningen. Det sker, få timer efter at landets præsident, Abdulla Yameen, har indført to ugers undtagelsestilstand. Undtagelsestilstanden kommer samtidig med en alvorlig strid mellem regeringen og landets højesteret. Domstolen beordrede i sidste uge regeringen til at løslade ni fængslede oppositionsledere. Præsidenten har hidtil afvist at følge afgørelsen. Højesteret genindsatte i sidste uge også 12 politikere, som var blevet smidt ud af parlamentet, efter de havde skiftet side og havde sluttet sig til oppositionen. Med domstolens beslutning har oppositionen - i hvert fald på papiret - flertal i parlamentet. Eva Abdulla, der er oppositionspolitiker, siger mandag til nyhedsbureauet Reuters, at undtagelsestilstanden ""er et tegn på præsident Yameens desperation"". Undtagelsestilstanden åbner for, at sikkerhedsstyrkerne kan pågribe mistænkte uden at stille dem for en domstol. Præsident Yameen har i længere tid været under internationalt pres for at frigive de politiske fanger i landet. I 2015 blev Maldivernes tidligere præsident Mohamed Nasheed idømt 13 års fængsel for terroranklager, som Amnesty International betegner som politisk motiverede. Året efter fik han lov at rejse til Storbritannien for at modtage lægebehandling, og han har nu fået asyl i landet. Det var Nasheed, der under klimatopmødet i København i 2009 formåede at sætte det lavtliggende Maldiverne øverst på klimadagsordenen. Præsident Yameens beslutning om nu at indføre undtagelsestilstand i landet forværrer en politisk krise i østaten i Det Indiske Ocean. Det er anden gang, at Yameen indfører undtagelsestilstand. Første gang var i november 2015 efter et påstået attentatforsøg mod ham. /ritzau/",,Udland,2018-02-05T18:47:00+00:00,https://www.dr.dk/nyheder/udland/sikkerhedsstyrker-indtager-hojeste-domstol-i-ferieparadis,DR
,,,,,,,https://www.dr.dk/nyheder/tema/mdma-dodsfald,DR
"Sang og faglig opsang på bus med sygeplejersker: Har du ingen kvaler, Sophie?",Op mod 10.000 tillidsrepræsentanter mødes til gigantisk fagligt møde i Fredericia. DR Nyheder er med ombord på en bus med sygeplejersker.,Den første gang Lønfesten Kampgejsten,"- Det er historisk. Overalt i landet er der tidligt i dag opsamlet ""kampklædte"" danskere, der i busser er kørt mod en stor klynge tillidsrepræsentanter i Fredericia. Her vil op mod 10.000 offentlige ansatte slår fanerne sammen i det, der meget vel kan være det største faglige møde i Danmarkshistorien. Det er derfor Vibeke Westh, der er kredsformand i Dansk Sygeplejeråd i Hovedstaden, kalder dagen historisk. - Det er helt fantastisk, at vi har en fagbevægelse, der står sammen på tværs af alle faggrupper, siger hun i mikrofonen til en fyldt dobbeltdækkerbus, der også tæller medlemmer fra Kost- og Ernæringsforbundet og et par journalister fra DR Nyheder. Foruden godt 70 sygeplejersker og kost- og ernæringsassistenter er bussen pakket med rundstykker, kaffe og sanghæfter. De deles solidarisk rundt blandt de morgentrætte tillidsrepræsentanter, mens Vibeke Westh giver en faglig opsang til statens chefforhandler Sophie Løhde (V) og glædes over den specielle situation, hvor fagbevægelsen står skulder ved skulder. - Vi har travlt, du ved besked. Arbejdsglæden falder, kvaliteten daler ned. Har du ingen kvaler? Lyder det til melodien: ""I en kælder sort som kul"". En af de mange tillidsrepræsentanter, som deltager i det store faglige møde i Fredericia, er Agnes Elsberg, der repræsenterer 60 sygeplejersker på hjerte-, kar-kirurgisk afdeling på Rigshospitalet. Hun skal både håndtere en varslet strejke, der om 14 dage kan sende flere af hendes nærmeste kolleger hjem. Følger det offentlige op med en lockout seks dage senere, vil sengeafsnittet, hvor hun arbejder på Rigshospitalet, også blive tømt for sygeplejersker. Tilbage vil kun være et nødberedskab, som hun skal sætte sammen med sin leder. - Det er vildt spændende og super lærerigt. Jeg er hoppet i med begge ben, siger Agnes Elsberg, der kun har været tillidsrepræsentant i et år og ikke før har oplevet en offentlig overenskomstforhandling som fagligt engageret. - Det er noget af en ilddåb. Der er pres fra alle sider, og mine medlemmer spørger om ferier, afspadsering og alt, hvad man kan forestille sig. Heldigvis har jeg en suppleant, som har erfaring og kan hjælpe, siger Agnes Elsberg. Og når hendes kolleger spørger, om der kommer en storkonflikt, svarer hun: - Det kan der sagtens. Hendes sidekammerat i bussen er Anja Jensen, der er specialkonsulent i Kost- og Ernæringsforbundet, som organiserer omkring 8.000 medlemmer. Om få uger kan omkring en tredjedel af forbundets medlemmer være sendt hjem fra arbejde, fordi der er brudt en storkonflikt ud. - Jeg sendte senest et nyhedsbrev ud klokken kvart i to i nat for at fortælle medlemmerne, hvordan de skal forholde sig, hvis de er udtaget til strejke den 4. april. Vi håber selvfølgelig ikke, at det ender i en strejke og lockout, men vi er nødt til at arbejde ud fra, at vi forventer det værste, siger hun. Både Anja Jensen og Agnes Elsberg er provokerede af den måde, statens chefforhandler, innovationsminister Sophie Løhde (V), taler om de offentligt ansatte. - Den her holdning, at der er lønfest i det offentlige, og nogle af de forslag, der har været fremme, er meget provokerende, siger Agnes Elsberg. - Når de foreslår, at der ikke skal være genetillæg, eller at afspadsering skal afvikles inden for et døgn, så bliver vi provokerede, og det betyder også noget for forhandlingerne, siger Anja Jensen. - Det ville da hjælpe på det, hvis de talte pænere om os, siger Agnes Elsberg. Anja Jensen er glad for den brede solidaritet i fagbevægelsen. Men for medlemmerne af Kost- og Ernæringsforbundet er der ét altoverskyggende mål med overenskomsten: løn. - Løn betyder alt for os. Vi har nogle meget lavtlønnede medlemmer. Der er mange eksempler på, at man har taget en faglig uddannelse og som nyuddannet kommer ud i et job med en løn under dagpengeniveau, og der er vi slet ikke kommet i møde, som det ser ud nu, siger Anja Jensen. De glæder sig begge over det historiske møde i Fredericia, hvor der vil blive pumpet en ordentlig gang kampgejst ind i de 750.000 offentligt ansatte, der forbereder sig på en historisk stor arbejdskonflikt, hvor en halv million offentligt ansatte kan blive sendt hjem. - Det giver en masse kampgejst. Og det er jo helt historisk for fagbevægelsen, at vi står så stærkt sammen. Det er kvindefag og mandefag, der finder sammen på tværs. Det er et stærkt redskab, og det er fedt at være en del af, siger Anja Jensen.",Mathias Sommer,Penge,2018-03-22T08:29:00+00:00,https://www.dr.dk/nyheder/penge/sang-og-faglig-opsang-paa-bus-med-sygeplejersker-har-du-ingen-kvaler-sophie,DR
Efter drabssag: Sygeplejerske fra Nykøbing Falster frikendes for grov forsømmelse ,Sygeplejersken arbejdede på samme afdeling som den drabsforsøgsdømte Christina Hansen.,Havde forlangt fire måneders fængsel,"I en udløber af sagen mod sygeplejersken Christina Hansen, der fik 12 års fængsel for fire drabsforsøg ved landsretten, frifindes en sygeplejerske med personaleansvar fra Nykøbing Falster Sygehus. Hun er frifundet for grovere og gentagen forsømmelse og skødesløshed. Det har Retten i Nykøbing Falster netop besluttet med stemmerne to mod en. Sygeplejersken stod tiltalt for ikke have reageret på en lang række mistænkelige oplysninger om den nu drabsforsøgsdømte sygeplejerske Christina Hansen og var i alt tiltalt for fem overtrædelser af autorisationsloven i perioden mellem 2011 og 2015. I anklageskriftet lød det blandt andet, at hun ikke fulgte op på en mistanke om, at Christina Hansen havde givet en døende patient medicin, som ikke var ordineret. To gange skal sygeplejersken ligeledes have fået oplysninger fra kolleger om, at de nærede mistanke til Christina Hansen. Sagens anklager, Michael Boolsen, havde i sin procedure krævet den strengeste straf på fire måneders fængsel, der kunne gøres betinget. - Der kræves en betydelig højere grad af agtsomhed, når man har med alvorligt syge at gøre. Det er vanskeligt for mig at forestille mig en grovere form for uagtsomhed, når tiltalte flere gange har affærdiget henvendelser fra bekymrede ansatte, sagde han. - Tiltalte har arbejdet på et meget højt specialiseret område, hvor uagtsomhed kan have alvorlige konsekvenser, lød det videre. Tiltaltes forsvarer, Thomas Hess-Petersen, mente derimod, at der ikke var tilstrækkelige beviser for en skyldskendelse, hvorfor han mente, at sygeplejersken skulle frikendes. I sin procedure sagde han videre, at påstandene fra vidnerne var utroværdige. Blandt andet fordi to af dem var nyuddannede sygeplejersker, da de bemærkede brugen af heparin (blodfortyndende medicin), og at det sjældent blev brugt på afdelingen. Anklagemyndigheden har nu 14 dage til at beslutte, om de vil anke frifrindelsen til landsretten.",Emil Søndergård Ingvorsen,Indland,2018-03-27T14:18:00+00:00,https://www.dr.dk/nyheder/indland/efter-drabssag-sygeplejerske-fra-nykoebing-falster-frikendes-grov-forsoemmelse,DR
Håndværker- og kørselsfradraget driller danskerne,,,,Issa Jeppesen,,2018-03-10 00:00:00,https://www.dr.dk/nyheder/haandvaerker-og-koerselsfradg-driller-danskerne?focusId=4286180,DR
,,,,,,,https://www.dr.dk/nyheder/udland/tema/spion-forgiftet-i-storbritannien,DR
Endnu fire uger til drabssigtet sygeplejerske,En drabssigtet sygeplejerske har fået forlænget sin varetægtsfængsling med yderligere fire uger. Politiet mener at være færdig med efterforskningen om to måneder.,Intensiv-indlæggelser 10 mistænkelige dødsfald Fristforlængelse,"Anklageren var udskiftet, og en ekstra forsvarer måtte ikke møde alligevel, da byretten i Nykøbing Falster i dag skulle tage stilling til, om en 30-årig drabssigtet sygeplejerske fortsat skulle sidde varetægtsfængslet. Advokaturchef Michael Boolsen var trådt i stedet for anklager Jeanette W. Andersen, der hidtil har ført sagen. - Dette gør vi for at holde fokus på sagen, udtalte han indledningsvist, sagde han. Formentlig med henvisning til den igangværende injuriesag mod Jeanette W. Andersen, efter hun efter seneste fristforlængelse udtalte til en journalist, at ""det ikke er usædvanligt, at sygeplejersker kan finde på at tage livet af patienter."" Anklagemyndigheden mener, at den 30-årige sygeplejerske har givet patienterne en overdosis, blandt andet af morfin. På retsmødet fremførte anklageren den påstand, at ualmindeligt mange patienter er blevet overført til intensiv, mens sygeplejersken har arbejdet på afdelingen. Desuden har dødsstallet ifølge anklagemyndigheden svinget meget i den tid, den sigtede har været tilknyttet afdeling 130 på Nykøbing Falster: Der har været næsten dobbelt så mange dødsfald på afdelingen i den tid, sygeplejersken var der, som da den sigtede var væk, lød anklagen. Forsvarsadvokat Jørgen Lange mener dog ikke, den statistik kan bruges til noget: - Skal man have fornuft ud af en statistik, skal man se på antal senge – det kan vi ikke. Vi kan ikke se antal patienter og specialer på afdelingerne. Derfor kan vi ikke konkludere noget, sagde han under dagens retsmøde. Anklager Michael Boolsen oplyste, at der i øjeblikket indhentes journaler fra Region Sjælland vedrørende indlæggelserne på intensivafdelingen. I seneste retsmøde i sagen oplyste anklagemyndigheden, at de i den næste periode ville se nærmere på 10 mistænkelige dødsfald. Her skulle de afdøde patienters journaler blandt andet gennemses. Men Jørgen Lange mener ikke, at politiet er nået længere med hensyn til beviserne for, at hans klient skulle have haft noget at gøre med rækken af dødsfald. - Undersøgelserne af 10 andre dødsfald har ført til… ingenting, sagde han. Omvendt kaldte anklager Michael Boolsen mistanken for bestyrket. - Vi mener, der er styrket mistanke og i hvert fald ikke svækket mistanke. Derfor begærer anklagemyndigheden fortsat varetægtsfængsling, sagde Michael Boolsen og vurderede, at politiets efterforskning vil være afsluttet om to måneder. Retten i Nykøbing Falster valgte at forlænge fristen for varetægtsfængslingen med endnu fire uger. Så sygeplejersken fortsat skal være fængslet frem til den 6. oktober. Desuden vil dommeren opretholde besøgskontrollen med begrundelsen, at sigtede kan påvirke sagen.",Mathias Sommer,Indland,2015-09-08T12:29:00+00:00,https://www.dr.dk/nyheder/indland/endnu-fire-uger-til-drabssigtet-sygeplejerske,DR
To i grundlovsforhør efter kølle-overfald på Vesterbro,Politiet efterforsker fortsat angrebet på Erdogan-kritiske demonstranter.,,"Søndag formiddag bliver to personer fremstillet i grundlovsforhør ved dommervagten i Københavns Byret. Det oplyser Københavns Politi. - Vi fremstiller to af dem, der blev anholdt i forbindelse med lørdagens episode. De bliver i første omgang fremstillet for den selvstændige hændelse, der fandt sted, siger central efterforskningsleder Henrik Madsen. Lørdag anholdt politiet tre personer efter et overfald på Vesterbro i København. Her blev en gruppe demonstranter angrebet, kort efter de havde gennemført en demonstration på Rådhuspladsen rettet mod den tyrkiske præsident Recep Erdogan og det tyrkiske styres handlinger i den syrisk-kurdiske by Afrin. Politiet vurderede lørdag, at omkring 25 personer var involveret i overfaldet, hvor der var meldinger om, at der blev brugt køller. - På vej væk fra demonstrationen blev flere demonstranter angrebet af en gruppe på 8-10 personer med hammer, økse og knive, sagde demonstrationens talsmand Saime Bilen lørdag. Ifølge efterforskningslederen er det for tidligt at sige noget om motivet for overfaldet. - Det kan jeg ikke komme nærmere ind på. Men vi arbejder naturligvis videre. I første omgang afventer vi, om dommeren beslutter at varetægtsfængsle de fremstillede, siger Torben Madsen. Mandag blev den tyrkiske ambassade i København angrebet med brandbomber. Efterforskningslederen kan ikke komme nærmere ind på, om de to episoder har forbindelse til hinanden, eller om politiet forventer flere episoder. Lørdag anholdt politiet tre personer efter overfaldet. De to af dem bliver fremstillet i dommervagten søndag. - Jeg kan ikke komme ind på, hvorfor den tredje person ikke bliver fremstillet. Vi efterforsker stadig og er ved at danne os et overblik over, hvor mange der har været involveret i episoden, siger efterforskningsleder Torben Madsen fra Københavns Politi.",Mads Korsager Nielsen,Indland,2018-03-25T07:34:00+00:00,https://www.dr.dk/nyheder/indland/i-grundlovsforhoer-efter-koelle-overfald-paa-vesterbro,DR
"Medarbejderflugt, stress og sammenbrud blandt ansatte på Psykiatrisygehuset i Slagelse",Stressende arbejdsforhold skyld i dårlig behandling af patienter.,Otte sygeplejersker i stedet for 24 Region Sjælland tager problemet alvorligt,"Dårligt arbejdsmiljø, stress, sygemeldinger og opsigelser på stribe. Det er hverdagen på Psykiatrisygehuset i Slagelse, og forklaringen på, hvorfor flere patienter føler, de får en dårlig behandling. Flere nuværende og tidligere patienter på Psykiatrisygehuset i Slagelse har de seneste dage fortalt om, hvordan de får mere medicin end samtale og terapi, når de er indlagt. Det har Søren Rask Bredkjær, lægefaglig vicedirektør for psykiatrien i Region Sjælland afvist, men en anonym medarbejder på Psykiatrisygehuset har over for DR Sjælland bekræftet, at de ansatte er så pressede, at de ikke har tid til at tage sig af patienterne, men i stedet må give mere medicin. Det skyldes, at der er stor mangel på personale på Psykiatrisygehuset i Slagelse, og det er ikke mindst svært at fastholde det personale, der bliver ansat. - Der er rekrutteringsproblemer i hele Region Sjælland, men det er særligt i Slagelse, vi ser, at det er rigtigt voldsomt, siger Ulla Birk Johansen, næstformand i Dansk Sygeplejeråd Kreds Sjælland. Som eksempel nævner hun en konkret afdeling på sygehuset, som er normeret til at have 22-24 sygeplejersker ansat. - Aktuelt er der otte sygeplejersker, og halvdelen er helt nyuddannede. Heraf er der allerede en del, der er sygemeldt på grund af stress, siger Ulla Birk Johansen. En ansat som har valgt at være anonym fortæller, at vedkommende ikke er glad for at arbejde på psykiatrisygehuset i Slagelse. - Alle vores kolleger stopper på stribe, folk går ned med stress, nærmest hver dag hører vi om kolleger der er startet til psykolog, fordi de har det dårligt, siger den anonyme medarbejder, hvis identitet er redaktionen bekendt. Medarbejderen mener, at forholdet mellem ledelsen og medarbejderne er dårligt. - Folk skifter job, fordi der ikke bliver kommunikeret med os fra ledelsen, og hvis vi går til dem med problemer på vegne af hele afdelinger, bliver det ikke taget alvorligt, siger den anonyme medarbejder. Det billede kan man dog ikke genkende i Region Sjælland, siger Søren Rask Bredkjær, lægefaglig vicedirektør for psykiatrien i Region Sjælland. - Jeg tror, ledelsen gør rigtig meget for at tale med personalet og få dem orienteret grundigt og selvfølgelig tager henvendelser fra personalet alvorligt og drøfter dem, siger han. I Dansk Sygeplejeråd er de i dialog med psykiatriledelsen i Region Sjælland, men i sidste ende er det et politisk ansvar, som det nye udvalg for arbejdsmiljø og rekruttering må tage sig af, mener Ulla Birk Johansen. Gitte Simoni (DF) er formand for det nye udvalg, og hun vil nu bede om en dybdegående orientering om, hvad der foregår på Psykiatrisygehuset i Slagelse på næste møde den 14. marts, oplyser hun.",Casper Dalsgaard Sander,Sjælland,2018-03-01T08:07:00+00:00,https://www.dr.dk/nyheder/regionale/sjaelland/medarbejderflugt-stress-og-sammenbrud-blandt-ansatte-paa,DR
Frankrigs præsident: Angreb i Sydfrankrig ligner terror,Tre personer har mistet livet i dagens gidseldrama i Sydfrankrig.,,"Dagens gidseldrama i det sydlige Frankrig, som udover gerningsmanden kostede tre personer livet, var efter alt at dømme et terrorangreb. Det sagde den franske præsident, Emmanuel Macron, på et pressemøde i den belgiske hovedstad, Bruxelles. Meldingen kom kort før, at politiet skød og dræbte gerningsmanden, der ifølge indenrigsminister Gérard Collomb var en 26-årig fransk-marokkaner. Ifølge indenrigsministeren var han kendt i forvejen af myndighederne for småkriminalitet. Men han blev ikke anset for at være blevet radikaliseret. Gérard Collomb fortæller yderligere, at gerningsmanden efter alt at dømme handlede på egen hånd. Selvom gidselsituationen nu er slut, så understreger den franske præsident, at terrortruslen i Frankrig fortsat er høj. Han pointerer samtidig, at mange har radikaliseret sig selv. Tidligere på dagen trængte en mand ind i et supermarked i den sydfranske by Trèbes, hvor han både skød og tog folk som gidsler. Ifølge det franske indenrigsministerium har tre personer mistet livet, og tre personer skulle være blevet såret, heraf en alvorligt.",Per Bang Thomsen (tpth@dr.dk),Udland,2018-03-23T13:35:00+00:00,https://www.dr.dk/nyheder/udland/frankrigs-praesident-angreb-i-sydfrankrig-ligner-terror,DR
Gav forkert vand-data: Miljøministeriet kræver nu erstatning fra laboratorium,"Prøver, som landbrugspakken bygger på, har været misvisende og undervurderet i ti år, viser rapporter. ",Grundlag for landbrugspakken har været forkert.,"Miljø- og Fødevareministeriet rejser erstatningskrav mod blandt andet Danmarks største miljøprøvelaboratorie, Eurofins, for misvisende vandmiljøprøver i en årrække. Nye rapporter fra Aarhus Universitet har for nylig påvist, at de vandprøver, som blandt andet landbrugspakken bygger på, har været forkerte i omkring ti år. - Det er gennem serviceeftersynet af laboratorieanalyser konstateret, at eksterne laboratorier i en lang årrække og helt tilbage til 2010 har anvendt forkert metode til analyse af total kvælstof og total fosfor, siger miljø- og fødevareminister Esben Lunde Larsen (V) i en skriftlig kommentar. - Jeg er rystet over, at det har kunnet finde sted, og det er naturligvis helt uacceptabelt, siger han. Miljøstyrelsen har i forbindelse med serviceeftersynet gået det samlede setup for laboratorieanalyser efter i sømmene. - Jeg er meget optaget af, at det får konsekvenser for de ansvarlige laboratorier, og at vi kommer helt til bunds i denne sag. Der vil derfor blive rejst erstatningskrav overfor Eurofins og ALS, som har analyseret prøver for Miljøstyrelsen i perioden. - Desuden vil vi se på, om vi fremover har det rette setup i forhold til de analyser, der bliver udført for Miljøstyrelsen, siger ministeren. Der er efter offentliggørelsen rejst kritik af, at det samme laboratorie, som lavede prøverne, også var rådgivende for Miljøstyrelsen. Kvælstof i vandmiljøet er et brændstof, der som få sager har kostet politiske liv. Den landbrugspakke med ret til mere kvælstof, som et borgerligt flertal vedtog i 2016, kostede undervejs Eva Kjer Hansen (V) hendes ministerpost. Forskernes nye beregninger betyder, at det grundlag, som landbrugspakken bygger på, har været forkert. /ritzau/",,Indland,2018-03-14T14:35:00+00:00,https://www.dr.dk/nyheder/indland/gav-forkert-vand-data-miljoeministeriet-kraever-nu-erstatning-fra-laboratorium,DR
Angreb mod tyrkisk ambassade på Østerbro: Fire anholdt,Ambassaden i København blev for en uge siden angrebet med molotovcocktails. ,Hemmelige politiaktioner lørdag Statsministeren: Godt arbejde af politiet,"To mænd blev i går fængslet i sagen om angreb mod den tyrkiske ambassade i København natten til mandag i sidste uge. Det oplyser Københavns Politi i en pressemeddelelse. Samtidig er yderligere to personer blevet anholdt søndag. De fremstilles i dag i grundlovsforhør i Københavns Byret. Ifølge politiet viser videoovervågning fra ambassaden, at fire gerningsmænd lidt før klokken tre natten til mandag den 19. marts kastede molotovcocktails ind mod ambassadens mure. Ingen kom noget til. - Med de to seneste anholdelser mener vi, at vi har anholdt alle de fire personer, som konkret på dagen kastede molotovcocktails mod ambassaden, siger vicepolitiinspektør Jens Møller Jensen, der leder Københavns Politis afdeling for personfarlig kriminalitet. De fire anholdte sigtes for forsøgt på bevidst brandstiftelse og for dermed at kunne bringe andres liv i fare eller gøre stor skade. To af de anholdte mænd blev varetægtsfængslet i al hemmelighed ved et grundlovsforhør søndag i Københavns Byret. Grundlovsforhøret foregik nemlig bag dobbeltlukkede døre, og derfor fik offentligheden i går ingen viden om, hvorfor en dommer sagde ja til at fængsle de to personer i knap fire uger. De to mænd blev anholdt lørdag, efter politiet gennemførte en række ransagninger på adresser i Virum, Husum og Greve. Lørdag fortalte vicepolitiinspektør Jesper Bangsgaard, at der var en sammenhæng mellem de tre ransagningsaktioner, men ønskede ikke at fortælle mere om politiets gøren og laden på stederne. Statsminister Lars Løkke Rasmussen (V) kommenterede kort efter politiets udmelding de fire anholdelser. - Godt arbejde, at der nu er sket fremskridt i sagen om brandattentatet mod den tyrkiske ambassade, lød det på Twitter. - Et angreb på andre landes diplomatiske repræsentationer er særdeles alvorligt. Derfor er jeg glad for, at Politiets og PET’s hårde arbejde ser ud til at have båret frugt. Skaderne på ambassadens bygning efter de fire molotovcocktails var minimal, og der var ingen til stede om natten, da brandbomberne blev kastet. Københavns Politi har ikke fortalt noget om motivet til brandattentatet. Med henvisning til, at sagen foregår for lukkede døre i retten, ønsker politiet i dag ikke at give yderligere kommentar til anholdelserne.",Louise Dalsgaard,Indland,2018-03-26T11:46:00+00:00,https://www.dr.dk/nyheder/indland/angreb-mod-tyrkisk-ambassade-paa-oesterbro-fire-anholdt,DR
Fagforbund i demonstration inden KL-topmøde: Vores velfærd skal ikke forringes,Repræsentanter fra de faglige forbund demonstrerer her til morgen i Aalborg. ,,"Her til morgen samles en større grupper af demonstrerende foran Aalborg Kongres og Kultur Center, hvor der de næste to dage er kommunalpolitisk topmøde i Kommunernes Landsforening (KL). Med til politikerne har de både påskeæg og et gækkebrev, men hvem der står bag demonstrationen, vil der ikke være meget tvivl om. - Jeg er med i dag, fordi jeg sørme synes, man skal sætte meget pris på at bevare den velfærd, vi har her i landet. Det skal ikke forringes på nogen måder, lyder det fra Ulla Carlsen, der er fællestidsrepræsentant for 3F hos entreprenørerne i Aalborg Kommune. Hun mener ikke, at politikerne værdsætter den indsats, som eksempelvis de medarbejdere, der i nat er mødt ind for at rydde sne væk fra vejene, yder. - Jeg bange for, at det bare er blevet en vane, at vi er her. - Jeg har kollegaer, der har kørt hele natten, og det vil de gerne have en ordentlig løn for. De ved, at de også bliver sendt ud igen senere i dag. En anden af de fremmødte er Emil Olesen. Han er murer og en del af det private arbejdsmarked, men har alligevel valgt at møde op for at støtte sine kolleger i det offentlige. - Jeg er her i dag, fordi vi oplever et pres. - Jeg synes, det er vigtigt, at man som privat lønmodtager viser et signal om, at vi også bekymrer os om vores velfærd og vores kolleger i det offentlige, siger han. Begge håber de, at dagens demonstration vil være med til at sende et signal til Michael Ziegler, chefforhandler for kommunerne. - Jeg håber, at vi får sendt et klart signal om, at vi er klar til at bakke de offentligt ansatte op, selvom de tror, de kan lockoute, siger Emil Olesen. KL-topmødet i Aalborg får de følgende to dage deltagelse af op mod 2.000 personer fra landets kommuner. Med ved dagens demonstration er HK Nordjylland, 3F, FOA, SL, TL, Metal samt repræsentanter for sygeplejerskerne og pædagogerne.",Klaus Videbæk,Nordjylland,2018-03-08T07:59:00+00:00,https://www.dr.dk/nyheder/regionale/nordjylland/fagforbund-i-demonstration-inden-kl-topmoede-vores-velfaerd-skal-ikke,DR
Dansk Oscar-håb blegner: Stadig håb for svensk film med Claes Bang,Den danske film 'Du forsvinder' får ikke chancen for at løbe med en Oscar. Men det gør svenske 'The Square' med dansk islæt.,Oscarhåb med dansk islæt,"Den danske film 'Du forsvinder' er ikke med i opløbet om en Oscar for bedste ikke-engelsksprogede film. Instruktøren Peter Schønau Fogs drama 'Du forsvinder' med Nikolaj Lie Kaas og Trine Dyrholm i hovedrollerne var indstillet til at være årets danske bud på en af de prestigefulde filmpriser. Men fik altså ikke chancen. Det står klart, efter at Oscarakademiet fredag har offentliggjort de ni film, der er udpeget til at dyste om at være blandt dem, der får en egentlig nominering i kategorien. Det skriver nyhedsbureauet AP. Årets Oscar-uddeling bliver dog ikke helt uden dansk islæt. Den svenske film 'The Square', som har danske Claes Bang i hovedrollen, er blandt de ni udvalgte film. De endelige nomineringer, der typisk består af fem film i kategorien, udpeges 23. januar. Selve oscaruddelingen finder sted for 90. gang næste år og løber af stablen ved et gallashow i Los Angeles 4. marts 2018. /ritzau/",,Film & serier,2017-12-15T07:21:00+00:00,https://www.dr.dk/nyheder/kultur/film/dansk-oscar-haab-blegner-stadig-haab-svensk-film-med-claes-bang,DR
,,,,,,,https://www.dr.dk/nyheder/tema/tibet-sagen,DR
Sygeplejersker tjekker sygeplejersker for fejl på plejehjem,Både sygeplejersker og Ældresagen er positive over for særlige kontrolbesøg i Frederikshavn Kommune. ,Mindre fejl er dukket op,"I Frederikshavn Kommune sker det ikke sjældent, at en sygeplejerske fra et plejehjem kommer på besøg et andet for at sikre, at opgaverne løses som de skal. Indtil 2016 havde embedslægen til opgave at komme på rutinemæssige tilsynsbesøg på plejehjemmene, men den ordning er siden blevet afløst af en mere fleksibel af slagsen, hvor Patientstyrelsen i stedet koncentrerer kræfterne om de områder i sundhedssystemet, hvor der vurderes at være størst risiko. Netop i Frederikshavn har man dog valgt at fortsætte med de faste kontrolbesøg på plejecentrene og lader nu sygeplejerskerne tjekke hinanden for at undgå fejl i behandlingen. Og det er ikke så rigidt, som det måske umiddelbart kan lyde. - Vi føler slet ikke, vi kontrollerer hinanden, men at vi sikrer fagligheden og gør hinanden bedre, fortæller sygeplejerske i ældreplejen i kommunen, Jette Vinther. Hun ser ordningen som et positivt lokalt tiltag, fordi man dels holder fast i de jævnlige besøg, men også fordi inspektionen nu løses mellem sygeplejerskerne og ikke af en læge. Hvor det førhen kunne føles som en eksamen, når embedslægen kom på besøg, føles det i dag i højere grad som en hjælp, når en kollega kigger forbi, forklarer Jette Vinther. - Vi tager på besøg hos hinanden efter aftale og hjælper hinanden med at sikre, at medicinhåndteringen og dokumentationen er i orden, siger hun. Også hos Ældresagen er man glade for initiativet, som de ikke er bekendt med fra nogen andre kommuner i landet. - Mennesker på plejehjem har nogle komplekse sygdomsbilleder og et højt medicinforbrug, og det kan være en travl hverdag, hvor der sagtens kan ske fejl. Det er enormt vigtigt, at der er styr på medicin, og at der bliver noteret de rigtige ting i journalerne. Så det, at der sker jævnlige tjek, betyder i den grad noget for beboernes sundhed og deres sikkerhed og tryghed, siger seniorkonsulent i organisationen, Anne Wilroth. Fra august 2017 til januar 2018 er der på hvert af de kommunale plejehjem i Frederikshavn Kommune blevet foretaget en til tre stikprøver, hvor en sygeplejerske fra et naboplejecenter er kommet på besøg. Her er der fundet en række mindre fejl som eksempelvis opbevaring af medicin, som er for gammelt, men som ikke har været i brug, eller steder, hvor det er ikke dokumenteret, at patienter er blevet oplyst om svar på blodprøver. Ingen af fejlene vurderes af kommunen at have været til fare for patientsikkerheden, men alligevel er det godt givet ud at bruge penge, tid og ressourcer på besøgene, mener formand for socialudvalget i Frederikshavn Kommune Ole Rørbæk (S). - Selvfølgelig kræver det nogle ressourcer. Men det kan kun være til gode for borgerne, hvis man finder nogle uhensigtsmæssigheder og fejl, siger han. Derudover giver besøgene lejlighed til, at sygeplejerskerne kan dele knowhow med hinanden på tværs af de forskellige plejecentre. - Man lærer jo også af hinanden, når man kommer rundt, og det har de været glade ved. Det er det, vi hører, lyder det fra Ole Rørbæk. Heller ikke KL, Kommunernes Landsforening, kender til andre kommuner, der har lavet deres egen tilsynsordning.",Klaus Videbæk,Nordjylland,2018-05-22T08:32:00+00:00,https://www.dr.dk/nyheder/regionale/nordjylland/sygeplejersker-tjekker-sygeplejersker-fejl-paa-plejehjem,DR
Unikt initiativ: Opsøgende sygeplejersker er dedikeret til udsatte borgere,I Vejle Kommune er fem sygeplejersker ansat udelukkende til at tage sig af sårbare borgere for at øge borgernes livskvalitet. ,Smerter blev afskrevet som psykiske Minister roser det opsøgende team,"Et længere liv med mere livskvalitet. Det var målsætningen, da Vejle Kommune for tre år siden ansatte fem sygeplejersker til at hjælpe sårbare og udsatte borgere. De fem sygeplejersker i det opsøgende team har i dag kontakt med 350 borgere om året, og tilbuddet er så unikt, at sundhedsminister Ellen Trane Nørby (V) i dag besøgte Vejle for at høre mere om teamets arbejde. Ideen med de fem sygeplejersker er så unik, at flere kommuner har besøgt Vejle for at blive inspirerede. Én af de borgere, der har fået hjælp, er 43-årige Lone Schmidt. Hun lider af angst og posttraumatisk stresssyndrom efter et overfald på sit arbejde på et bosted ved Vollsmose i Odense. Overfaldet satte så dybe ar, at hun i dag er på førtidspension. Udover angst fik hun også mavesår og nyre- og bækkenbetændelse efter overfaldet. Men de smerter blev afskrevet som psykiske symptomer af hendes egen læge - indtil Lone Schmidt kom i kontakt med det opsøgende team af sygeplejersker. - Det var befriende. Da vi begyndte at arbejde på de fysiske ting, jeg fejlede, var der lige pludselig plads til også at arbejde med de psykiske ting. Jeg begyndte at få mit liv og min værdighed tilbage, fortæller hun. Det var den opsøgende sygeplejerske Maria Erlandsen, der havde kontakt med Lone Schmidt. Hun fortæller, at rigtig mange af de udsatte borgere rent faktisk har fysiske sygdomme, som ikke er blevet opdaget. - Vi finder mange ting, og vores indsats er vigtig, fordi vi ved, at de dør meget tidligere end den generelle befolkning. Vi vil gerne, at de kommer til at leve længere, og så vil vi gerne optimere deres livskvalitet, siger Maria Erlandsen. I dag mødte de to kvinder sundsministeren, der kun havde lovord tilovers for projektet i Vejle. - Det opsøgende team er en vigtig måde at arbejde langt mere forebyggende på og sikre, at de borgere, der virkelig har det skidt og dårligt, også får et ordentligt tilbud sundhedsmæssigt, siger Ellen Trane Nørby. Hun vil nu slå på tromme for, at andre kommuner tager handsken op. For der er formentlig også penge at spare for kommunerne. Der er ikke lavet en egentlig beregning, men vurderingen fra Vejle Kommune er, at der er penge at spare. Det kan nemlig være dyrere at behandle folk, der har gået for længe med en sygdom. Ellen Trane Nørby siger, at hun ser på den menneskelig gevinst, men også at der er en økonomisk gevinst. - Det, tror jeg, er vigtigt, når vi også skal have dialogen med de øvrigt kommuner i landet om, hvordan vi kan arbejde mere forbyggende over for vores udsatte borgere, siger hun.",Søren Rahbek,Trekantområdet,2018-05-14T14:00:00+00:00,https://www.dr.dk/nyheder/regionale/trekanten/unikt-initiativ-opsoegende-sygeplejersker-er-dedikeret-til-udsatte,DR
Socialdemokratiet vil sætte 20 milliarder skattekroner i klimafond,"20 milliarder danske skattekroner skal medvirke til at løse de globale problemer, som klimakrisen og den voksende verdensbefolkning skaber.",Pant på flere typer plastikflasker,"Danmark skal igen være en grøn stormagt. Sådan lyder overskriften på Socialdemokratiets nye klima- og energiudspil, der giver buddet på, hvordan Danmark kan være med til at løse de globale udfordringer, som klimakrisen og den voksende verdensbefolkning skaber. - Det er vigtigt for os socialdemokrater, at vi bliver ved med at løse opgaverne kollektivt i fællesskab, og at vi bevarer den danske grønne førertrøje, siger partiformand Mette Frederiksen ved præsentationen af udspillet. Oppositionspartiet vil først og fremmest oprette en ""grøn fremtidsfond"", som Danmark skal spytte 20 milliarder kroner i. Pengene skal gå til investeringer i ""banebrydende grønne projekter"", som kan modvirke klimaforandringerne og sikre en mere bæredygtig anvendelse af klodens ressourcer. Fonden skal være statsligt ejet, men agere internationalt og operere politisk uafhængigt og på markedsvilkår, hvor den med tiden forventes at generere et afkast, der helt eller delvist udbetales som udbytte. Det statslige kapitalindskud er derfor en finansiel transaktion, der ikke påvirker den offentlige saldo, forklarer Dan Jørgensen på pressemødet: - Historisk store og monumentale udfordringer kræver også historisk store investeringer. - Det er en fond, som vil have en størrelse, som vil give genlyd ude i verden og gøre en forskel i forhold til at udvikle nye teknologier, tilføjer han. Fonden skal rette sine investeringer mod projekter, som ellers bliver vurderet for risikable af traditionelle investorer. Det er Socialdemokratiets håb, at andre lande vil følge trop, så FN's verdensmål kan blive realiseret. Konkret får fonden til opgave at støtte udviklingen af de nye teknologier og virksomheder, der kan give svaret på fire verdensomspændende udfordringer: 1. Hvordan kan verdens energibehov dækkes af vedvarende energiløsninger? 2. Hvordan kan vi lagre og konvertere den grønne energi? 3. Hvordan skaffer vi rent vand til en voksende verdensbefolkning? 4. Hvordan kan vi brødføde hele klodens befolkning på en mere bæredygtig måde? Klimafonden er langt fra det eneste initiativ i Socialdemokratiets udspil. Oppositionspartiet vil også sætte pant på flere typer af plastikflasker som eksempelvis saftflasker, juiceflasker og proteinflasker, som i dag ikke har pantmærker. For yderligere at nedbringe danskernes forbrug af plastik vil partiet sætte en ressourceafgift på flaskevand af plastik, forhøje afgifterne på plastik-bæreposer og forbyde butikker at udlevere plastikposer med hank gratis. Socialdemokratiet opsætter også et mål om en halv million grønne biler i 2030. Det skal blandt andet ske ved at forlænge den særligt lave elafgift ved opladning og udskyde indfasningen af registreringsafgiften på elbiler. Socialdemokratiet vil også oprette tre nye havvindmølleparker frem mod 2030 med i alt 2500 til 3000 MW ny havvind. Regeringen meddelte i slutningen af april, at den vil bygge en af verdens største havvindmølleparker mellem 2024 og 2027. Parken vil forøge produktionen af strøm fra havvind med cirka en tredjedel, lyder vurderingen. Regeringen fremlagde sit energiudspil, ""Energi til et grønt Danmark"", den 26. april. Ud over havvindmølleparken lægger regeringen op til at gøre danskernes elregning billigere. Regeringen vil sænke prisen med 25 øre per kilowatt-time, så den lander på 66 øre.",Rikke Gjøl Mansø,Politik,2018-05-03T11:00:00+00:00,https://www.dr.dk/nyheder/politik/socialdemokratiet-vil-saette-20-milliarder-skattekroner-i-klimafond,DR
Tiltale mod 24-årig aarhusianer: Trænede til terror i Somalia ,Sagen mod den 24-årige bygger i høj grad på beviser fra britisk politi.,"Tre dræbt, tre dømt Søstre blev IS-brude Koranen som rekrutteringsværktøj Tæt gruppe sikrer mod afsløring","En 24-årig mand fra Aarhus risikerer op til ti års fængsel for at have støttet terror-organisationen Al-Shabaab i Somalia. Retssagen mod ham begynder i retten i Aarhus i dag, og anklager Dorthe Lysgaard fra Østjyllands Politi mener, at den tiltalte var en del af den somaliske terroristgruppe i halvandet år. - I den sammenhæng har han modtaget træning. Både våbentræning og i det hele taget ladet sig oplære til at begå terrorhandlinger, siger Dorthe Lysgaard om anklageskriftet mod den unge mand. Den 24-årige nægter sig skyldig, oplyser hans forsvarer Michael Juul Eriksen. En stor del af bevismaterialet er samlet sammen af det britiske politi, som har efterforsket en gruppe på syv stærkt religiøse unge i Manchester. Tre af de unge er dræbt i kamp i Syrien, to er fængslet og dømt i England og én fik fire års fængsel ved retten i Esbjerg i marts. Tilbage er den 24-årige, der skal i retten i Aarhus i dag. Han har siddet varetægtsfængslet siden januar 2017, og i løbet af retssagen skal to betjente fra en britisk antiterror-enhed vidne. - Derovre har man samlet en masse hændelser, der langt hen ad vejen består af chat- og sms-korrespondance, men også rejser til forskellige steder, siger Dorthe Lysgaard. Ifølge BBC og andre britiske medier blev den tiltalte født i Danmark af somaliske forældre, men siden flyttede familien til Manchester, hvor han blev kendt i muslimske kredse for at kunne koranen udenad som 13-årig. Han kom for alvor i medierne, da hans to yngre søskende i 2014 stak af til Syrien for at blive gift med IS-soldater. Men ifølge politiet var han allerede på det tidspunkt i Somalia for at hjælpe Al-Shabaab, og han kom først hjem i januar 2015. Da han kom tilbage til Europa i 2015, var han ikke længere velkommen i Storbritannien, fordi myndighederne mente, han udgjorde en sikkerhedsrisiko. I stedet slog han sig ned i Danmark, hvor han til de britiske mediers undren gik frit omkring. BBCs program Newsbeat var endda i Aarhus, hvor de talte med både den 24-årige, borgmester Jacob Bundsgaard (S) og med Oussama el-Saadi fra Grimhøjmoskeen - fordi den 24-årige kom i moskeen i nogle uger. BBC kunne også oplyse, at den danske efterretningstjeneste holdt øje med den 24-årige. Men først i januar 2017 blev han anholdt, og han har været varetægtsfængslet lige siden. Den tiltalte har optrådt på nettet. Ikke med våben i hænderne, men derimod med koranen, som han er internationalt kendt for at være god til at recitere. Professor Jytte Klausen fra Brandeis University ved Boston har studeret international terrorisme i 15 år, og hun er ikke overrasket over, at det er en meget koran-kyndig, der står anklaget. - Det er ikke ukendt, at vi ser unge mennesker med den baggrund blive dem, der rekrutterer andre unge. Kyndigheden giver dem status, og status er meget vigtigt for at være indenfor i de her grupper, siger hun. I sagen mod den 24-årige er han blandt andet anklaget for at have stået for koranundervisning og fungere som imam i Al-Shabaabs områder. Og det er en vigtig rolle at have, siger Jytte Klausen. - Det er bestemt ikke uskyldigt. Det er nærmest en slags politisk propaganda, og det har meget lidt at gøre med, hvad en almindelig imam vil sige i moskéen til fredagsbønnen. Den 24-åriges yngre tvillingesøstre rejste til Syrien for at blive gift med IS-soldater. - De er meget kendte internationalt for deres propaganda på Twitter, som de brugte for at få andre unge kvinder til at rejse til Syrien. Til at overbevise dem om hvor smukt det var at blive gift med en hellig kriger i Syrien. Efter ankomsten til Syrien er de to søstre blevet IS-enker, men de er - så vidt vides - stadig i Syrien. Det er den 24-åriges fætter, der blev idømt syv års fængsel i England. Og de andre medlemmer af gruppen fra Manchester var den 24-åriges venner og skolekammerater. Det er også meget typisk, forklarer Jytte Klausen. - Det er kriminelle ting, de vil i gang med. Og der er det vigtigt at have nogen med, som ikke vil gå til politiet og snakke om det. Derfor er det godt at have søstre, fætre og skolekammerater involveret i den her tætte gruppe, siger hun. - De skaber en gruppe omkring sig, hvor de er afhængige af hinanden. Det bliver en mur mod at blive opdaget. Der falder dom i slutningen af juni.",Heikki Yding,Østjylland,2018-05-22T09:57:00+00:00,https://www.dr.dk/nyheder/regionale/oestjylland/tiltale-mod-24-aarig-aarhusianer-traenede-til-terror-i-somalia,DR
Kontanthjælpsloftet rammer kvinder hårdest,"Syv ud af ti personer, der bliver ramt af det nye kontanthjælpsloft, er kvinder. Det viser beregninger fra Beskæftigelsesministeriet.  
",,"Det er først og fremmest kvindelige kontanthjælpsmodtagere, der står for skud, når det nye kontanthjælpsloft efter forventningen træder i kraft den 17. marts. Ifølge beregninger fra Beskæftigelsesministeriet er 72 procent af de personer, som i fremtiden rammes af det nye loft, kvinder. Og ikke alene rammes flest kvinder, det er også dem, der mister flest penge. Mette Frederiksen: Kontanthjælpsloftet er en skævvridning I gennemsnit mister kvindelige kontanthjælpsmodtagere 1.650 kroner om måneden, mens mændene mister 950 kroner. De tal får Socialdemokraternes formand, Mette Frederiksen, til at lange ud efter blå blok. - Vi har en gruppe af kvinder, som ofte har sammensatte sociale problemer og derfor er på kontanthjælp. De har samtidigt ansvaret for børn og vil nu blive sat kraftigt ned i ydelser på grund af regeringens og Dansk Folkepartis politik. Venstre: Det skal kunne betale sig at arbejde 80 procent af de kvinder, der står til at miste 1.650 kroner om måneden, er forsørgere. Mette Frederiksen kritiserer derfor kontanthjælpsloftet for at være skævt. Men hos Venstre ser beskæftigelsesordfører, Hans Andersen, anderledes på det. - Årsagen er, at der generelt er flere kvindelige forsørgere end mandlige forsørgere i kontanthjælpssystemet. Det, vi sikrer nu, er, at der for alle er et større incitament til at tage et job.  https://www.facebook.com/DRNyheder/posts/1133368416713681",Freja Toftegaard Christiansen,Politik,2016-03-08T05:57:00+00:00,https://www.dr.dk/nyheder/politik/kontanthjaelpsloftet-rammer-kvinder-haardest,DR
46 kilo tung sten kvæstede dansk kvinde ved motorvejsbro: Sådan har sagen udviklet sig,"Følg her, hvad der skete i stenkastsagen, hvor en dansk kvinde blev hårdt kvæstet. ",,"I dag begynder retssagen mod to teenagere, der i maj kvæstede en dansk kvinde ved at kaste en granitsten ned fra en motorvejsbro tæt ved Flensborg. Kvinden blev hårdt kvæstet, og begge unge mænd er tiltalt for mordforsøg. Læs mere om sagen herunder. Omkring klokken 22.00 bliver en 58-årig kvinde hårdt kvæstet, da en granitsten flyver direkte gennem forruden, rammer hende og flyver videre ud gennem bagruden. Hun bliver ramt på overkroppen, men er uden for livsfare. Efterfølgende bliver hun indlagt på hospitalet i Flensborg. Den 58-årige kvinde er dansk, men bor i Flensborg. Granitstenen målte 25 gange 25 centimeter og vejede 46 kilo og blev kastet fra en motorvejsbro ved Ellund tæt ved Flensborg. Efterfølgende blev stenen fundet i midterrabatten. Tysk politi har ingen spor efter gerningsmænd og begynder at efterlyse vidner, der har kørt på motorvejen mellem klokken 21.00 og 23.00. Politiet forsøger at komme i kontakt med bilister og især lastbilchauffører, der har videooptagere installeret i førerhuset. To unge mænd på dengang henholdsvis 18 og 19 år fra Nordtyskland bliver anholdt af politiet i Flensborg. Politiet mistænker dem for at stå bag i alt 19 stenkast fra motorvejsbroer siden februar, hvor stenkastet den 8. maj fik de største konsekvenser. De to unge mænd bliver fremstillet for en dommer i grundlovsforhør og efterfølgende varetægtsfængslet. Begge tilstår at stå bag flere stenkast. Udover drabsforsøg bliver begge unge mænd også tiltalt for grov legemsbeskadigelse, indgreb i trafikken og for at have udøvet skader på ejendom, oplyser den ledende statsadvokat i Flensborg, Ulrike Stahlman-Liebelt. - Strafferammen for mordforsøg i Tyskland er livsvarigt fængsel. For de to unge mænd er det afgørende, om retten beslutter, om de skal for en ungdomsdomstol eller ej. Da begge er under 21 år, kan de dømmes efter ungdomsretten, hvor de maksimalt kan få 10-15 års fængsel. Retssagen mod de to unge mænd begynder i Retten i Flensborg. Begge er anklaget for drabsforsøg og for i flere andre tilfælde at have bragt andre menneskers liv i fare ved i mindst 11 tilfælde at have kaste sten ned på motorvejen.",Sofie Lewring,Syd- og Sønderjylland,2018-11-21T15:05:00+00:00,https://www.dr.dk/nyheder/regionale/syd/46-kilo-tung-sten-kvaestede-dansk-kvinde-ved-motorvejsbro-saadan-har-sagen,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3141153,DR
"OVERBLIK Her er de politiske aftaler, der skal komme ghettoer til livs","Ifølge flere kommuner er det urealistisk, at et af kravene kan gennemføres fra årsskiftet. ",,"Den forhenværende regering bestående af Venstre, Konservative og Liberal Alliance præsenterede i marts 2018 en række initiativer, der skal sikre et Danmark uden ghettoer i 2030. Det mødte opbakning fra et bredt udsnit af Folketingets partier, og på nuværende tidspunkt er der landet seks politiske aftaler, der skal få planen i mål. Flere af tiltagene er ved at blive sat i gang, og fra årsskiftet skal kommunerne til at blande sammensætningen af børn i dagsinstitutioner mere, lyder kravet fra politikerne på Christiansborg. Men det krav er urealistisk, mener en stribe kommuner, der vil undtages fra kravet om, at børnehaver og vuggestuer fra den 1. januar 2020 højest må optage 30 procent børn fra udsatte boligområder. Det skriver Jyllands-Posten. - Vi har en række institutioner, som er næsten 100 procent tosprogede. Selv om det er en flot målsætning, er det for os helt urealistisk at nå. Det vil betyde, at vi skal lukke daginstitutioner, siger rådmand for børn og unge i Aarhus Thomas Medom (SF) til Jyllands-Posten. Herunder er de politiske aftaler, som skal fjerne ghettoer frem mod 2030. Den daværende regering (V, LA og K), Socialdemokratiet, Dansk Folkeparti, Radikale Venstre og SF aftalte allerede i maj 2018 afsætte samlet set 10 milliarder kroner til planen, som bruges i perioden mellem 2018 til 2030. Aftalen blev indgået mellem den daværende regering, Dansk folkeparti, Socialdemokratiet og SF. Der bliver sat som politisk krav at udsatte boligområder, der har stået på ghettolisten i fire år i træk, skal nedbringe andelen af almene familieboliger til højst 40 procent inden 2030. Det kan blandt andet ske ved at rive boligblokke ned og stramme reglerne for beboersammensætning. Aftalen blev indgået mellem den daværende regering, Dansk Folkeparti og Socialdemokratiet. Her fremgår det, at der skal indføres sprogprøver i børnehaveklassen, som kombineres med intensiv støtte til at styrke elevernes sprog på grundskoler med en høj andel af børn fra udsatte boligområder. Forældreansvaret skal styrkes med krav til, at børn deltager i undervisningen i folkeskolen. Manglende deltagelse skal kunne medføre underretninger og efterfølgende bortfald af børnecheck. Der indføres øgede sanktionsmuligheder over for folkeskoler og ungdomsuddannelsesinstitutioner, der gennem længere tid har dårlige resultater, som i sidste ende kan føre til lukning af skolen. Den daværende regering, Socialdemokratiet og Dansk Folkeparti har indgået en aftale om, at børn fra udsatte boligområder, som ikke er indskrevet i et dagtilbud som 1-årige, skal have et obligatorisk læringstilbud på 25 timer om ugen. Den daværende regering har indgået en aftale med Socialdemokratiet, Radikale Venstre og SF om, at der skal være en mere mangfoldig fordeling af børn i daginstitutionerne. Med aftalen er partierne enige om, at der højst må optages 30 procent børn fra udsatte boligområder i alle daginstitutioner, dog med mulighed for at hæve loftet til 35 procent i de kommuner, der har en stor andel børn i de udsatte boligområder. Den daværende regering og Dansk Folkeparti har indgået en aftale om, at der skal være tre ghettorepræsentanter. Repræsentanternes opgave skal være at følge de almene boligorganisationers, kommunernes og statslige myndigheders indsatser rettet imod ghettoområder og udsatte boligområder. Kilde: Regeringen.dk",Emil Winckler,Politik,2019-07-12T15:01:00+00:00,https://www.dr.dk/nyheder/politik/overblik-her-er-de-politiske-aftaler-der-skal-komme-ghettoer-til-livs,DR
Læger om regeringens forslag: Bureaukratisk og dyr løsning,"Man kan nøjes med en enkelt konsulent frem for at opfinde ny enhed, mener Lægeforeningen.",,"Med en lægeerklæring om alvorlig sygdom i hånden, kan ansøgere om dansk statsborgerskab slippe for en ellers obligatorisk danskprøve. Den genvej vil regeringen stoppe ved at oprette en ny enhed i Styrelsen for Patientsikkerhed. Enheden skal undersøge mistænkelige lægeerklæringer for indfødsretsudvalget. Snyd med lægeerklæringer er uacceptabelt. Men Lægeforeningen vender tommelfingeren ned over for en ny enhed. - Det er vigtigt, at der er tillid til lægers erklæringer. Men dette forslag er ikke løsningen, meddeler Tue Flindt Müller, der er formand for Lægeforeningens Atttestudvalg. Regeringens forslag går ud på, at der under Styrelsen for Patientsikkerhed kommer en enhed med sundhedfaglige kompetencer, der kan undersøge lægeerklæringerne, hvis indfødsretsudvalget er i tvivl. Ifølge Naser Khader (K) har der tidligere været eksempler på snyd med lægeerklæringer. - Det er vigtigt at understrege, at det handler ikke om at være kritisk over for alle lægeerklæringer. De fleste læger gør det professionelt og ordentligt, men der er brodne kar imellem og det er dem, vi gerne vil opfange, siger Naser Khader. I stedet for at brænde skattekroner af på en enhed anbefaler Lægeforeningen, at man nøjes med at tilknytte en lægelig konsulent til indfødsretskontoret. En løsning der ifølge Lægeforeningen kendes fra kommunernes pensionssager. - En enhed er en bureaukratisk og dyr løsning, som ikke tager højde for, at styrelsen allerede i dag har mulighed for at gribe ind i de - ekstremt få - tilfælde af snyd, påpeger Tue Flindt Müller, formand for Lægeforeningens Attestudvalg.",Mads Korsager Nielsen,Indland,2018-05-10T11:28:00+00:00,https://www.dr.dk/nyheder/indland/laeger-om-regeringens-forslag-bureaukratisk-og-dyr-loesning,DR
Ramte dansk kvinde med granitsten fra motorvejsbro: Tyske teenagere får seks års fængsel ,To unge mænd er blevet idømt seks års ungdomsfængsel for at stå bag talrige stenkast fra motorvejsbroer i Tyskland. ,Lukket for offentligheden Dansk kvinde blev hårdt kvæstet Har indgået forlig,"To 19-årige tyske mænd er begge blevet idømt seks års ungdomsfængsel ved Retten i Flensborg, oplyser talsmand for retten, Stefan Wolf. De to mænd er dømt skyldige i tre tilfælde af mordforsøg, herunder mordforsøg på en dansk kvinde, ved at kaste sten og fliser ned på motortrafikveje og motorveje tæt på den dansk-tyske grænse. De er også dømt for yderligere fem stenkast. Ifølge NDR blev i alt otte biler, to lastbiler og en bus beskadiget ved stenkastene, der strakte sig fra februar til maj 2018. Domsafsigelsen foregik bag lukkede døre. Retten i Flensborg havde valgt, at sagen skulle lukkes for offentligheden af hensyn til de unge mænds personlige og sociale udvikling. I sidste uge besluttede Retten i Flensborg at behandle sagen ved en ungdomsdomstol i stedet for en voksendomstol på grund af de unge mænds alder. Det har haft afgørende betydning for strafudmålingen, da maksimumstraffen for mordforsøg ved en ungdomsdomstol er 10 års fængsel – i særligt grove tilfælde maksimalt 15 år. Den 8. maj 2018 kastede de to mænd en 46 kilo tung granitsten på størrelse med en fodbold ud over kanten fra en motorvejsbro syd for den dansk-tyske grænse. En 58-årig dansk kvinde kørte under motorvejsbroen i det øjeblik, den tunge granitsten styrtede mod jorden. Stenen fløj gennem forruden af hendes bil, ramte kvinden og fortsatte ud gennem bagruden. Kvinden overlevede, men var hårdt kvæstet. I dag er hun tilfreds med dommen, oplyser hendes advokat, Holger Rasmussen. Han fortæller, at hun ikke har haft et ønske om, at de to unge mænd skulle sidde længe bag tremmer. - Det var en frygtelig oplevelse, hun havde. Hun ønsker ikke, at de unge mennesker skal væk i lang tid, men de skal have mulighed for at tænke over sagen, siger han. Den danske kvinde har indgået et civilretligt forlig med de to unge mænd, hvor de har forpligtet sig til at betale 70.000 euro i erstatning for svie og smerte, ligesom de skal betale 12.000 euro for skaderne på kvindens bil. I alt svarer det til en erstatning på cirka 612.000 danske kroner. Ifølge Stefan Wolf forklarede de to unge mænd i retten, at de er kede af det, og at de ikke kunne gennemskue konsekvenserne af deres handlinger. Stefan Wolf fortalte desuden, at mændene benyttede retsmødet til at give både ofre og offentligheden en undskyldning. Ifølge politiet er der ikke noget, der tyder på, at de to unge mænd har haft forbindelse til stenkastene i Danmark, hvor det alvorligste var på Fyn i august 2016. Her omkom en 33-årig tysk kvinde, og hendes 36-årige mand blev svært kvæstet.",Marie De Fine Skibsted,Syd- og Sønderjylland,2019-02-05T11:36:00+00:00,https://www.dr.dk/nyheder/regionale/syd/ramte-dansk-kvinde-med-granitsten-fra-motorvejsbro-tyske-teenagere-faar-seks,DR
Samlet blå blok åbner for opgør med arveafgift ,,,,Issa Jeppesen,,,https://www.dr.dk/nyheder/blaa-blok-aabner-opgoer-med-arveafgiften?focusId=4169502,DR
,,,,,,,https://www.dr.dk/nyheder/tema/ubaadssagen,DR
Mor og far skal give lov - aldersgrænsen på sociale medier strammes til ,"Facebook, Instagram og Snapchat bliver sværere at tilgå for børn under 13 år efter ny EU-forordning.",Kan skabe dialog mellem forældre og børn,"Streaks og insta-stories bliver snart lidt mere besværligt at bruge for mange børn i Danmark under 13 år. Mor og far skal nemlig spørges om lov. EU’s nye forordning om databeskyttelse - den såkaldte GDPR - træder nemlig i kraft i morgen. Reglerne betyder, at børn under 13 år er nødt til at få samtykke fra forældrene, hvis de vil være på de sociale medier. Egentlig har disse sociale medier allerede en aldersgrænse på 13 år som følge af et krav i amerikansk lovgivning. Men børnene kan i realiteten bare lyve om deres alder, da det ikke er muligt at verificere oplysningen. En af dem, der er på sociale medier uden egentlig at have alderen til det, er 11-årige Thea Anker Valet. - Da jeg skulle have Snapchat, installerede min mor det, og jeg tror, hun skrev, at jeg var 14 år. Hvis de nye regler betyder, at hun ikke længere kan være på de sociale medier, før hun fylder 13, så ville det være ærgerligt, synes Thea. - Hvis jeg nu havde en god veninde, der var flyttet væk, og hun var lidt ældre end mig, og vi kun havde kontakt på Snapchat, og min profil så blev slettet, så ville jeg blive rigtig ked af det. Hverken børnene eller deres forældre risikerer dog noget, hvis de fortsætter med at være på de sociale medier, da det kun er de sociale medier, der kan få bøder. Men det er ikke uden grund, at der er aldersgrænse på medierne, lyder det fra psykolog i Red Barnet Kuno Sørensen. Der kan nemlig være indhold på de sociale medier, som ikke er velegnet for børn under 13 år. - Det kan selvfølgelig være svært at vurdere, hvornår børn har den alder, som gør, at de på egen hånd kan bevæge sig ud på de sociale medier. Og derfor er det godt med en aldersgrænse, der kan guide. Kuno Sørensen håber, at den nye EU-forordning kan være med til at skabe en dialog mellem børnene og forældrene. - Mange forældre ved slet ikke, at deres børn er på de sociale medier og her er en god anledning til at snakke om, hvilke udfordringer der kan være, og hvorfor man peger en aldersgrænse. - For selvfølgelig er der børn under 13 år på de sociale medier, men hvis der er en god dialog, kan det være fint nok. Så kan de få noget erfaring og blive guidet undervejs. Det værste ville dog være, hvis mange børn begynder at holde deres online-liv hemmeligt på grund af de nye regler. - Vi håber ikke, at det betyder, at de går under radaren. De skal jo bare forstå, at ligesom der er en alder for kørekort, så er der også nogle grænser for sociale medier, siger Kuno Sørensen. Rettelse: Det er tidligere fremgået af artiklen, at EU's nye forordning ville gøre det forbudt for børn under 13 år at bruge sociale medier. Dette er ikke korrekt. Forordningen betyder derimod, at børn under 13 år skal have samtykke fra forældrene.",Marie Louise Hagemeister,Indland,2018-05-24T14:00:00+00:00,https://www.dr.dk/nyheder/indland/mor-og-far-skal-give-lov-aldersgraensen-paa-sociale-medier-strammes-til,DR
Samtlige partier laver ny teleaftale: Nu skal net-adgangen i yderområderne styrkes,En ny aftale skal sikre rammerne for fremtidens telefoni og internet.,I front med 5G,"For knap 20 år siden indså politikerne på Christiansborg, at der var behov for at lave nogle politiske rammer for, hvordan telefoni- og internetadgangen i Danmark skulle udvikle sig. Dengang i 1999 havde blot en tredjedel af de danske husstande adgang til internettet, mens storsællerten, Nokia 3210, lige var kommet på markedet. Nu har samtlige af Folketingets partier så opdateret teleaftalen, der skal sætte rammerne for den danske telepolitik. Med aftalen udvides den såkaldte bredbåndspulje og skal fremtidssikre mobildækningen. Med aftalen bliver der afsat yderligere 60 millioner kroner til den succesfulde bredbåndspulje i 2018, så der i år samlet er 100 millioner kroner til bredbåndspuljen. Puljen bliver fremover målrettet mod tyndtbefolkede områder. Derfor kan adresser i byzoner ikke længere søge puljen. - Områder som i dag ikke er dækket med bredbånd, og hvor teleselskaber ikke har mulighed for at komme, fordi det er for dyrt, der vil bredbåndspuljen komme ud. - Det er husstande, som ligger i området, hvor der er meget dårlig mulighed for at komme på nettet. Jeg tror de fleste kender det fra dagligdagen: Hvis familien ikke har mulighed for at komme på, så er der panik i mange af os. Hvis man bor i et område, hvor der ikke er mulighed for at komme på og få en ordentlig forbindelse, så er mulighederne for at få ens dagligdag til at fungere ikke til stede, siger energi-, forsynings og klimaminister Lars Christian Lilleholt (V), der samtidig er teleminister. Derudover skal Danmark være i front, når det drejer sig om 5G, som er fremtidens lynhurtige mobilteknologi, lyder det fra teleministeren. - Vi baner vejen for, at alle danskere kan komme på de digitale motorveje og med ind i fremtiden. Jeg er glad for og stolt over, at hele Folketinget nu står bag dansk telepolitik og indsatsen for god dækning i Danmark. - Vi er enige om, at dansk telepolitik fortsat skal bygge på principperne om markedsbaseret udrulning af nettene og teknologineutral regulering, siger teleministeren han i en pressemeddelelse. Målsætningen med aftalen er, at alle - både husstande og virksomheder - senest i 2020 skal have adgang til en bredbåndsforbindelse med en hastighed på mindst 100/30 Mbit/s. Sidste år havde 89 procent adgang til samme hastighed. Af aftalen fremgår det, det er i udgangspunktet markedet selv, der skal udrulle telenet i Danmark. Det offentlige skal kun blande sig, der hvor markedet kan have vanskeligt ved at nå ud.",Nicolas S. Nielsen,Politik,2018-05-17T14:25:00+00:00,https://www.dr.dk/nyheder/politik/samtlige-partier-laver-ny-teleaftale-nu-skal-net-adgangen-i-yderomraaderne-styrkes,DR
Samlet blå blok åbner for opgør med arveafgift ,,,,Issa Jeppesen,,,https://www.dr.dk/nyheder/blaa-blok-aabner-opgoer-med-arveafgiften?focusId=4286180,DR
Karen Ellemann stopper som minister: Løkke vil have hende som gruppeformand,"Minister for fiskeri, ligestilling og nordisk samarbejde, Karen Ellemann, træder ud af regeringen.",,"Regeringen bliver én Ellemann fattigere og én Ellemann rigere. Mens Jakob Ellemann-Jensen (V) bliver ny miljø- og fødevareminister, træder hans søster, Karen Ellemann (V), tilbage som minister for fiskeri, ligestilling og nordisk samarbejde. Den post overtages af partifællen og tidligere minister Eva Kjer Hansen (V). Statsminister Lars Løkke Rasmussen (V) håber i stedet, at Venstres folketingsgruppe vil vælge Karen Ellemann som partiets første kvindelige gruppeformand - en post, der bliver ledig, fordi Søren Gade (V) stiller op til Europa-Parlamentet. Karen Ellemann har siddet i Folketinget siden 2007. Blot to år senere fik hun sin første ministerpost, da statsminister Lars Løkke Rasmussen (V) gjorde hende til indenrigs- og socialminister i sin første regering, efter at han overtog statsministerposten fra Anders Fogh Rasmussen (V). Karen Ellemann har siden været miljøminister og minister for nordisk samarbejde fra 2010 til 2011 og social- og indenrigsminister fra 2015 til 2016. Karen Ellemann kunne føje fiskeriet til sit ressortområde, da Lars Løkke Rasmussen i sommer fjernede det fra miljø- og fødevareminister Esben Lunde Larsen (V), som nu også træder ud af regeringen. Det skete kort før Rigsrevisionen kom med en barsk og meget alvorlig kritik af reguleringen og administrationen af omsættelige kvoter i dansk fiskeri. Rigsrevisionen konkluderede, at der har manglet grundlæggende administrative procedurer i Landbrugs- og Fiskeristyrelsen for at leve op til Folketingets intention om at hindre kvotekoncentration.",Rikke Gjøl Mansø,Politik,2018-05-02T07:51:00+00:00,https://www.dr.dk/nyheder/politik/karen-ellemann-stopper-som-minister-loekke-vil-have-hende-som-gruppeformand,DR
,,,,,,,https://www.dr.dk/nyheder/tema/offentlig-overenskomst,DR
Universiteter når mål før tid: De studerende kommer hurtigere igennem ,"Fremdriftsreformen har haft alvorlige konsekvenser og den bør tilbagerulles, mener Danske Studerendes Fællesråd.",Rul reformen tilbage,"De studerende på landets universiteter er blevet hurtigere til at gennemføre deres studie. Universiteterne er foran det mål, der handler om, hvor hurtigt de studerende gennemfører universitetet. Målet blev sat, da fremdriftsreformen trådte i kraft. Fra 2011 til 2017 er den gennemsnitlige overskridelse af den normerede studietid faldet 6,5 måneder, viser tal fra Uddannelses- og Forskningsministeriet. Uddannelses- og forskningsminister Tommy Ahlers (V) glæder sig over udviklingen. - Når man kommer ud på arbejdsmarkedet, så forventes det også, at man kan sætte et punktum og levere sine opgaver inden for en bestemt tid, siger Tommy Ahlers i en kommentar. Med udviklingen har universiteterne nået fremdriftsreformens mål om at reducere den samlede overskridelse af studietiden med mindst 4,3 måneder frem til 2020. Hos de studerende tilskriver forkvinden for Danske Studerendes Fællesråd, Sana Mahin Doost, udviklingen reformen, som hun dog ikke er tilhænger af. - Det er ret indlysende, at når man truer folk med, at de bliver smidt ud, hvis ikke de færdiggør uddannelserne, så vil studietiden falde, siger Sana Mahin Doost. - Jeg synes, at man skal tilbagerulle fremdriftsreformen en-til-en og give os studerende tid og rum til at fordybe os, til at blive dygtige og til at engagere os, siger hun. I 2017 var den samlede overskridelse på universiteterne 6,7 måneder. Da reformen trådte i kraft i 2014 lå tallet på 11,6 måneder. /ritzau/",,Indland,2018-08-26T10:53:00+00:00,https://www.dr.dk/nyheder/indland/universiteter-nar-mal-tid-de-studerende-kommer-hurtigere-igennem,DR
,,,,,,,https://www.dr.dk/nyheder/tema/ol-laege-domt-overgreb,DR
"Jo, der findes stadigvæk drengefag og pigefag","Et speciale viser, at vejledere ubevidst kom til at vejlede kønsbestemt. ",Vejledere gik i fælden 'Hvordan gør jeg selv'?,"Drenge vil være håndværkere. Piger vil være sygeplejersker. Fordommene er stereotype, men ikke desto mindre sande, viser en ny rapport fra Danmarks Evalueringsinstitut EVA. Kønstraditionerne findes især, hvis man kigger på ansøgerne til hovedområderne på Erhvervsuddannelserne. På ""Teknologi, byggeri og transport"" er 95 procent af ansøgerne drenge. Og på ""Omsorg, sundhed og pædagogik"" er 87 procent piger. - Tallene viser, at vi stadig har et ret kønsopdelt uddannelsessystem, siger Camilla Hutters, områdechef for Ungdomsuddannelser, EVA, til DR Nyheder. Camilla Hutters vurderer, at det er en tendens, der forstærker sig selv, da man som pige eller kvinde ikke vil søge ind i et mandsdomineret fag, da man har en forestilling om, at man ikke passer ind i dette fag. En specialestuderende fra statskundskab fra Københavns Universitet har lavet et eksperiment, hvor en række uddannelsesvejledere blev introduceret for en fiktiv case, der enten havde en erhvervsskole- eller gymnasieprofil. Men der var to udgaver af hver, hvor den ene hed Mikkel og den anden Emma. Udover navnet var casen helt ens. Resultatet var, at vejlederne ubevidst vejledte kønsbestemt, når det kom til erhvervsuddannelserne. - Forestillingerne om, hvad det er, der er rigtigt at gøre, virker ubevidst. Det ligger indlejret hos os. Og det er klart, at vejlederne skal passe på ikke at forstærke stereotypen, siger Camilla Hutters. Også nogle af de gymnasiale uddannelser er kønsopdelte. Blandt ansøgerne til htx er 74 procent drenge, mens der kun er mindre forskelle mellem andelen af drenge og piger blandt ansøgerne til stx og hhx. Hos vejlederne anerkender man, at det er vigtigt, at man gør sig bevidst om eventuelle fordomme. Det fortæller Karina Meinecke, formand i Danmarks Vejlederforening, til DR Nyheder. - Da jeg så rapporten, tænkte jeg med det samme over, hvordan jeg selv gør, og om jeg kommer til det (at vejlede efter køn, red.). Det håber jeg ikke, at jeg gør. Jeg håber, at jeg vejleder de unge mod noget, som de er interesserede i, siger hun. - Den unge skal føle sig sikker i sit valg. Jo mere sikker, man er, desto nemmere bliver det at tale om det. Og der er det vigtigt, at vejlederne også får unge trygge til at føle sig i mere utraditionelle valg.",Malthe Sommerand,Indland,2019-11-29T17:30:00+00:00,https://www.dr.dk/nyheder/indland/jo-der-findes-stadigvaek-drengefag-og-pigefag,DR
"Lærere, sygeplejersker, elektrikere... Det har de sagt ja til i OK18",Hovedparten af de 750.000 offentligt ansatte har nu sagt god for lønstigninger og arbejdsvilkår for de næste tre år.,Mere i løn og sikring af betalt spisepause To forskellige forlig på regionernes område Statsansatte fik deres højeste ønske opfyldt,"Danmarks Lærerforening, FOA, Dansk Sygeplejeråd, Akademikerne, Dansk Metal og mange flere. En lang række af lønmodtagernes faglige organisationer har nu sagt ja til overenskomstaftalerne for de næste tre år - og dermed er en storkonflikt endegyldigt afværget. Især var resultatet af lærernes afstemning ventet med spænding. Her endte tre ud af fire af de stemmeberettigede med at sige god for OK18. - Selvom vi ikke fik det, som vi gik efter, så er resultatet, vi nåede i mål med, klart at foretrække fremfor at gå i konflikt 11. juni, konstaterede formand for Danmarks Lærerforening Anders Bondo Christensen tidligere på dagen. I stedet for at få deres arbejdstidsregler skrevet ind i overenskomsten, har de 55.000 lærere i Danmarks Lærerforening sagt ja en kommission, der skal undersøge, om lærernes arbejdstid har konsekvenser for undervisningen. Lærerne er en del af de omkring 500.000 ansatte i kommunerne, der er sikret en ekstra lønramme på 8,1 procent. Det betyder, at en folkeskolelærer, som i dag tjener 35.042 kroner om måneden, kan se frem til en lønstigning på 2.838 kroner. Fratrukket inflation betyder det en månedlig lønstigning på 981 kroner. Heraf er der afsat flere penge til ligeløn, lavtlønnede og seniorordninger. Det såkaldte privatlønsværn er derudover blevet afskaffet og sikrer, at stigningstakten i de offentlige lønninger ikke sakker efter de private. Tidligere sørgede værnet for, at de offentlige lønninger kun blev reguleret op med 80 procent i forhold til de privatansattes lønstigninger. I kommunerne har de ansatte desuden fået sikret retten til deres betalte spisepause. På regionernes område er der tale om forskellige forlig for forbundene under de tre hovedorganisationer. Et for LO-forbundene og et for FTF og Akademikerne. LO-forbundene med 3F og Dansk Metal som to af de største forbund har sikret sig en økonomisk ramme på 8,1 procent over de næste tre år, hvor de 6,1 procent er generelle lønstigninger. Også her er privatlønsværnet fjernet til fordel for en parallel reguleringsordning i forhold til stigningerne i de private lønninger. Der afsættes desuden penge til ligeløn, flere penge til lavtlønnede, mens de nuværende seniorordninger ikke bliver forringet. Den betalte spisepause er dog ikke skrevet ind i overenskomsten for LO-forbundene. Men det betyder ikke, at de mister den. FTF og Akademikerne er ligeledes sikret en lønramme på 8,1 procent over tre år. Det betyder, at en sygeplejerske, som i dag tjener 33.054 kroner om måneden, får en lønstigning på 2.677 kroner. Fratrukket inflation betyder det en månedlig lønstigning på 926 kroner. Privatlønsværnet fjernes også her til fordel for en reguleringsordning. Faggrupperne under de to hovedorganisationer får desuden en ny aftale om ferie og ret til fravær og orlov i en række situationer. Retten til betalt spisepause bliver skrevet ind i overenskomsten. De statsansatte har ligesom de kommunalt og regionalt ansatte fået en aftale med en ekstra økonomisk ramme på 8,1 procent. Det betyder, at en politibetjent, som i dag tjener 27.873 kroner om måneden, vil få en lønstigning på 2.258 kroner. Fratrukket inflation betyder det en månedlig lønstigning på 780 kroner. Herunder får de statsansatte en generel lønstigning på 6,2 procent. Privatlønsværnet fjernes til fordel for en reguleringsordning. Den betalte spisepause bliver skrevet ind i overenskomsten – hvilket fra starten var et ultimativt krav lønmodtagerne på statens område. En kommission skal ligesom hos lærerne på det kommunale område undersøge grundlaget for en ny arbejdstidsaftale ved næste overenskomst. Kilder: Danske Regioner, KL, Moderniseringsstyrelsen.",Oliver Batchelor,Penge,2018-06-04T17:36:00+00:00,https://www.dr.dk/nyheder/penge/laerere-sygeplejersker-elektrikere-det-har-de-sagt-ja-til-i-ok18,DR
Fortravlede sygehuse får påbud: Stigende overbelægning og mangel på sygeplejersker,Arbejdstilsynet har allerede givet flere påbud i årets første måneder end i hele 2017. ,Bedre behandlingsmuligheder øger presset på personalet Rekrutteringsproblem: For få sygeplejersker med erfaring Patientsikkerheden er i fare Mere patientinddragelse skal lette travlheden,"Der er pres på landets hospitaler, og det kan mærkes blandt sygeplejerskerne og sundhedspersonalet. Arbejdstilsynet har indtil videre givet 10 påbud i år til hospitalsafdelinger på grund af for stor arbejdsmængde og tidspres. Det viser en aktindsigt, DR har fået. Det er mere end hele 2017, hvor tilsynet gav 8 påbud i samme kategori. Det seneste påbud for stor arbejdsmængde og tidspres er givet til Hæmatologisk Afdeling på Århus Universitetshospital, hvor Marie Møller er oversygeplejerske. Hun fortæller, at personalet på hendes afdeling kæmper med det problem, at der er flere patienter, end de har senge til. - På vores afdeling har vi nedlagt seks senge de sidste tre år. Det lyder ikke af så meget, og vi er også en af de afdelinger, der har lukket færrest senge. Men seks senge kan også mærkes, når antallet af patienter stiger, siger hun. På Marie Møllers afdeling behandler de blandt andet kræftpatienter med leukæmi, lymfekræft og knoglemarvskræft. Det er sygdomme, som de ifølge Marie Møller hele tiden bliver bedre til at behandle. - Det vil sige, at patienterne lever længere med den sygdom, de har, og det vil sige, at de også er tilknyttet vores afdeling i længere tid, siger hun. - Så det er det, der udfordrer os, når personaleressourcerne er de samme eller måske færre, end vi har haft tidligere, siger Marie Møller. På Hæmatologisk Afdeling har personalet typisk både aftenvagter, nattevagter og weekendarbejde, og derfor søger mange sygeplejersker væk fra de vagtbelastede sengeafsnit, når de er blevet mere erfarne. Og erfarne kræfter er netop, hvad afdelingen har brug for, da det er patienter med komplekse behandlingsforløb, som blandt andet skal have kemoterapi. - Det betyder, at de sygeplejersker, som vi så må ansætte, det er nyuddannede sygeplejersker. De kræver lidt mere oplæring, fortæller Marie Møller. - Og så kan det mærkes, at vi sidste år havde 12 barsler ud af en personalegruppe på 30. En vikar har ikke de samme kompetencer, som vores faste personale har. Arbejdstilsynet har besøgt 40 hospitalsafdelinger, og ud over Hæmatologisk Afdeling i Århus har ni andre hospitalsafdelinger, blandt dem tre på Holbæk Sygehus, fået påbud på grund af travlhed og for store arbejdsmængder, der er til fare for plejepersonalets psykiske helbred. De mange påbud for tidspres og for stor arbejdsmængde kommer ikke bag på sygeplejerskernes faglig organisation, Dansk Sygeplejeråd, fortæller organisationens formand, Grete Christensen. - Tre fjerdedele af vores medlemmer siger, at de inden for den sidste måned har oplevet, at der har været for få sygeplejersker på arbejde i forhold til mængden af arbejdsopgaver, siger hun. Hun mener, det går ud over andre end sygeplejerskerne, at de er under et stort arbejdspres. - Det er klart en trussel for patientsikkerheden, at man har for travlt, fordi man på den måde kommer til nemmere at begå nogle fejl, siger formanden for Dansk Sygeplejeråd. På Hæmatologisk Afdeling i Aarhus arbejder man nu på at efterleve påbudet. Inspireret af blandt andet Rigshospitalet og Odense Universitetshospital, prøver man nu blandt andet at inddrage patienterne mere i behandlingen, forklarer oversygeplejerske Marie Møller. - Vi har projekter, hvor man behandler patienter med hjemmekemoterapi eller antibiotika, så patienterne kan komme hjem med nogle avancerede pumper for at tage del i behandlingen. Derudover ser afdelingen på, om de patienterne, der er friske nok, selv kan tage vare på praktiske opgaver som at skifte lagen, hente mad og tage deres egne blodprøver.",Jais Nørgaard,Indland,2018-06-12T07:00:00+00:00,https://www.dr.dk/nyheder/indland/fortravlede-sygehuse-faar-paabud-stigende-overbelaegning-og-mangel-paa,DR
Sygeplejersker om droppet sparekrav: Det tog kostbar tid fra patienterne,"Det udpinte sygehusvæsen har brug for flere ressourcer, ikke kun en opbremsning i tempoet, mener sygeplejerskerne.",- Løser ikke sundhedsvæsenets udfordringer Sygeplejeråd: Patienterne har mødt færre af os Lægeforeningen: Kravene stiger - så der skal flere ressourcer til,"Igen og igen har hospitalsansatte og regioner advaret om, at landets sygehuse er blevet presset til bristepunktet af konstante krav om flere behandlinger, flere operationer, flere kontrolbesøg. Nu tager regeringen og Dansk Folkeparti konsekvensen og suspenderer det udskældte krav om, at produktiviteten på hospitalerne hvert år skal stige to procent. På Odense Universitetshospital har fællestillidsrepræsentant og sygeplejerske Kirsten Nikolajsen selv mærket konsekvenserne af kravet om øget produktivitet. Hun arbejder på et ambulatorium under Hæmatologisk Afdeling, hvor der blandt andet kommer mange kræftpatienter for at få blodtransfusioner. - Og det kan godt være, at jeg i løbet af årene har kunnet give en kemokur mere om dagen, men det betyder jo, at jeg får mindre tid til den enkelte patient, siger Kirsten Nikolajsen. Hun fortæller, at kravet om at løbe hurtigere har gjort det sværere at nå at tale ordentligt med patienterne. Tiden er gået fra samtaler om, hvordan patienterne har haft det siden sidste besøg i ambulatoriet, om bivirkninger og om de ting, som patienterne skal være opmærksomme på, før de kommer næste gang. - Som fagperson betyder det rigtig meget, at man ikke kan yde den pleje og omsorg, som man er uddannet til og kan, siger Kirsten Nikolajsen. Hun er derfor glad for, at regeringen og Dansk Folkeparti næste år sparker det omstridte produktivitetskrav til hjørne, mens der arbejdes på at finde en ny model for styringen af sygehusvæsenet. - Men der skal komme noget i stedet, for det her løser ikke sundhedsvæsenets udfordringer. - Det er nu, at regeringen skal tage ansvar og sige, at der måske er sparet for meget. For vi løber stærkt nu - og det ændrer aftalen ikke på. Den gør bare, at vi ikke skal løbe endnu stærkere. Men det er nødvendigt at tilføre flere midler, siger hun. Kredsformand i fagforeningen Dansk Sygeplejeråd Vibeke Westh forventer bedre forhold for patienter såvel som sygeplejersker, kan kravet forsvinder. - På nogle afdelinger er sygeplejersker pludselig blevet fyret, fordi der skulle effektiviseres yderligere to procent. Eller også er stillinger ikke blevet genbesat. Og det vil sige, at patienterne har mødt færre af os, siger hun. - Så det bliver rigtig godt for patienterne, siger hun. Men der skal ifølge kredsformanden ske endnu mere for at få hospitalerne på ret køl. Konkret så hun gerne, at der bliver justeret på, hvem der leder slagets gang i forhold til hospitalerne. - Vi skal sørge for at få det rigtige styringssystem, hvor det ikke som i dag er Finansministeriet, der styrer det hele. Vi skal have fagligheden tilbage, og vores faglige ledere skal have mulighed for at lede, siger Vibeke Westh. Også formanden for Lægeforeningen, Andreas Rudkjøbing, ser frem til den 1. januar, hvor kravet bortfalder. - I de kommende år skal sundhedsvæsenet kunne tage sig af et stigende antal ældre og kunne tilbyde nye behandlinger og ofte dyrere medicin. Derfor er vigtigt, at vi kommer af med det urealistiske produktivitetskrav og får de ressourcer, der er nødvendige for at løse opgaven, udtaler han i en skriftlig kommentar. Samtidig understreger han, at Lægeforeningen vil holde nøje øje med udformningen af et nyt styresystem, der efter planen skal indføres i 2019.",Lisbeth Quass,Indland,2017-10-04T19:05:00+00:00,https://www.dr.dk/nyheder/indland/sygeplejersker-om-droppet-sparekrav-det-tog-kostbar-tid-fra-patienterne,DR
Skærpet fokus: Kommende sygeplejersker skal lære at håndtere risikabel medicin,"Sygeplejerskeuddannelsen vil forebygge fejl med medicin, som hvert år fører til indlæggelser og dødsfald.",Farlige fejl med gigtmedicin Også på vej til sosu-assistenter,"Fremtidens sundhedspersonale skal rustes bedre til at håndtere særligt risikable lægemidler, som hvert år er skyld i alvorlige fejl og dødsfald. Derfor bliver der nu sat ind med mere målrettet undervisning på sygeplejerskeuddannelsen – og på Københavns Professionshøjskole er man allerede i gang. Her øver de kommende sygeplejersker sig i at dosere de lægemidler, der er involveret i flest alvorlige sager med fejlmedicinering, ligesom de bliver præsenteret for eksempler på rigtige sager, hvor medicineringsfejl har haft store konsekvenser for patienterne, fortæller lektor og farmaceut på Københavns Professionshøjskole Karen-Marie Olesen. - Når vi står i beskyttede situationer, kan vi tillade os, at der sker fejl, og vi kan efterfølgende drøfte med de studerende, hvorfor fejlen opstod, og hvordan den kunne have været undgået, siger hun. Et af de lægemidler, sygeplejerskeuddannelsen sætter øget fokus på, er Methotrexat. Midlet bliver brugt i behandlingen af psoriasis og gigtlidelser og har fra 2013 til 2017 kostet mindst fem patienter livet som følge af overdosering. Dertil kommer de patienter, som bliver overmedicineret med Methotrexat, men overlever. Midlet skal som udgangspunkt kun gives én gang om ugen, men der er år efter år eksempler på, at patienter ved en fejl får medicinen dagligt. I år har der været mindst ét dødsfald efter Methotrexat-forgiftning. En 90-årig beboer på et plejehjem i Nordsjælland fik ti gange så mange tabletter, som hun skulle have haft, fordi hun fik medicinen hver dag i stedet for ugentligt. Undervisningsmaterialet til sygeplejersker er udarbejdet af Styrelsen for Patientsikkerhed på baggrund af indberetninger om fejlmedicinering netop for at forebygge den slags sager. Styrelsen er også i gang med at udarbejde lignende undervisningsmateriale, der kan bruges i undervisningen af sosu-assistenter. - Vi håber, at de tænker 'hov, kan det virkelig gå så galt,' og at de er ekstra opmærksomme på det, når de kommer ud i virkeligheden, siger kontorchef i styrelsen Lena Graversen. Den forhåbning deler formand for organisationen Danske Patienter Camilla Hersom. - Det virker helt rigtigt at sørge for, at det bliver indlejret i sundhedspersonalet allerede under deres uddannelse, siger hun. 23-årige Amalie Rodriguez Liljehult er en af de sygeplejerskestuderende, der allerede er blevet undervist med materialet fra styrelsen. Og hun er glad for at have fået viden om alvorlig fejlmedicinering med i bagagen, før hun står med andre menneskers liv i hænderne. - Det gør mig meget tryg, at jeg har fået kendskab til det, før jeg skal arbejde med medicin ude i virkeligheden første gang, og at jeg har lært om de virkningsmekanismer, der ligger bag lægemidlerne, siger hun. Hendes studiekammerat, den 22-årige Johanna Walsøe Jensen, mener også, at undervisningen har været givende. - Det gør det meget mere relevant for os, når vi bliver klædt på med rigtige cases og rigtige mennesker, hvor det er gået galt, eller hvor der er en stor risiko for utilsigtede hændelser, siger hun.",Lisbeth Quass,Indland,2018-06-13T06:00:00+00:00,https://www.dr.dk/nyheder/indland/skaerpet-fokus-kommende-sygeplejersker-skal-laere-haandtere-risikabel-medicin,DR
Sygeplejersker scanner blæren og tager blodprøver i hjemmet: Særlig kuffert kan redde ældre fra sygdoms-domino,"Med en ny ""værktøjskasse"" kan fynske akutsygeplejersker behandle ældre derhjemme frem for på hospitalet.",Ældre bliver ramt af sygdoms-domino Mange frygter indlæggelse Det går den rigtige vej Håndfaste tal mangler,"Ældre kan undgå at blive indlagt på hospitalet, hvis begyndende sygdom bliver opsporet og behandlet derhjemme. Det viser tidlige resultater af et pilotprojekt fra Odense Universitetshospital. Siden marts har akutsygeplejersker i fire fynske kommuner brugt en særlig GERI-kuffert. Kufferten gør det muligt at lave klassiske målinger som puls, blodtryk og temperatur ude i hjemmet. Der er også en blærescanner, der kan scanne for rester af urin, og hvis egen læge beder om det, kan akutsygeplejerskerne også tage en rigtig blodprøve og få svar på den efter fem minutter. Alle målinger bliver sendt til en fælles server, hvor praktiserende læge og sygehus kan se med. På den måde kan alle tre faggrupper sammen vurdere, om den ældre skal indlægges, eller om man kan behandle en begyndende sygdom derhjemme. Det kan være med til at redde flere ældre fra flere infektioner. For tit, når ældre bliver indlagt, bliver de ramt af en dominoeffekt. - Mange ældre har multidiagnoser, så når først de bliver syge med en infektion, kan det hurtigt få hele korthuset til at vælte. Det kan vi forhåbentlig undgå ved at opsnuse begyndende sygdom og sætte ind derhjemme, fortæller Karen- Andersen Ranberg, ophavskvinden bag GERI-kufferten og professor på Geriatrisk Afdeling, OUH. I Svendborg Kommune bruger akutsygeplejerske Karen Nørregaard kufferten hver dag, og hun er meget glad for værktøjskassen. - GERI-kufferten er et rigtig godt redskab til at screene borgeren og finde ud af, hvad der er galt. Derudover giver det tværfaglige samarbejde en enorm tryghed. Både for os, de pårørende og patienten selv, siger hun. Karen Nørregaard har været sygeplejerske i 24 år. Hun møder stadig ældre, der aldrig har været indlagt og frygter for det. - Det er en stor omvæltning for dem. Det kræver overskud at skulle indlægges, og det overskud har man ikke, når man i forvejen er nede på ressourcer, siger Karen Nørregaard. En af dem er 97-årige Inger Augusta Hansen. I sidste uge var hun ved at blive indlagt med kraftige mavesmerter. Men hun takkede nej til en indlæggelse, og i stedet blev hun behandlet hjemme. - Det betyder rigtig meget, at jeg kan være herhjemme. Her er jeg mere tryg, siger hun. Akutsygeplejerskerne har kun kørt med GERI-kufferten i tre måneder, så der er endnu ikke mange tal i antallet af indlæggelser. Men i Svendborg oplever man et fald i antallet af akutte indlæggelser - særligt ved seneste influenzaudbrud. - Selvfølgelig skal man indlægges, hvis sygdommen udvikler sig. Men der er ingen grund til at indlægge, hvis vi kan klare det hjemme med en god plan sammen med de praktiserende læger, siger Tina Ammitsbøll, områdechef i Hjemmepleje Øst, Svendborg Kommune. Det giver god mening, at både hjemmepleje, læge og sygehus har adgang til samme målinger. Det gør det lettere at bestemme, hvad den ældre fejler, fortæller Karen Andersen-Ranberg, professor på Geriatrisk Afdeling på Odense Universitetshospital. Hun har kun hørt gode tilbagemeldinger fra de fynske kommuner. Men der er fortsat et stykke vej, hvis GERI-kufferten skal være i alle kommuner. - Vi har alle tegn i sol og måne på, at det giver god mening, men vi mangler fortsat håndfaste tal. Derfor skal vi have arbejdsro og evaluere på GERI-kufferten her i slutningen af 2019, siger hun.",Ida-Sofie Sellerup,Fyn,2018-06-25T17:23:00+00:00,https://www.dr.dk/nyheder/regionale/fyn/sygeplejersker-scanner-blaeren-og-tager-blodproever-i-hjemmet-saerlig-kuffert,DR
Ekspert: Upopulært krav til sygehuse lever stadig - bare i forklædning,Regeringen erstatter produktivitetskrav med et nyt. Desuden kommer ekstra milliard ikke patienterne til gode. ,Skal stadig behandle flere for samme penge Sagen kort Et mere spiseligt krav Har forgiftet atmosfæren Læger og sygeplejersker utilfredse med nye krav,"Det var en tilfreds finansminister Kristian Jensen (V), som i dag præsenterede regionernes økonomiske råderum for 2019. Lige så glad var ministerens partifælle og formand for Danske Regioner, Stephanie Lose. Sundhedsvæsenet får en ekstra milliard til næste år. Og det udskældte krav om, at sygehuse hvert år skulle løbe to procent stærkere for de samme penge, bliver afskaffet. Det såkaldte produktivitetskrav er lagt i graven, lød det fra Stephanie Lose, der samtidig kaldte den ekstra milliard 'for det største løft af sundhedsvæsenet i årevis'. Men den ekstra milliard kommer ikke patienterne særlig meget til gode, og så er produktivitetskravet reelt set slet ikke afskaffet. Det siger Kjeld Møller Pedersen, som er professor i sundhedsøkonomi på Syddansk Universitet. - Det her har ikke været en overdådig gavebod, for det skal holdes op imod, at det samlede regionale budget er omkring 120 milliarder. Det er faktisk under en procents vækst, siger han og forklarer: - Denne her ekstra milliard vil relativt hurtigt blive ædt op af udgifter til medicin. Det er ikke sådan, at der 1. januar 2019 lige pludselig er mange ekstra penge til at sætte nye ting i værk. Omkring halvdelen af milliarden vil gå til den dyre sygehusmedicin, og 200 af millionerne er øremærket til et løft i psykiatrien. - Så er der ikke meget tilbage at gøre godt med, siger Kjeld Møller Pedersen. Når han siger, at produktivitetskravet reelt ikke er afskaffet, er det fordi, regeringen indfører et nyt begreb, som har samme formål; At behandle flere patienter hurtigere for de samme eller færre penge. - Nu har man fundet på et såkaldt teknologibidrag, der i virkeligheden er det samme, bare camoufleret. Dybest set er det en anden måde at sige, at der stadigvæk vil være et produktivitetskrav, siger han. Teknologibidraget skal sikre, at der stadigvæk bliver fundet besparelser på sygehusene. Bidraget er på 500 millioner kroner om året og er betinget af økonomisk smartere behandlingsmetoder og arbejdsgange. - Der er stadigvæk et produktivitetskrav, men retningen er nu, at øget produktivitet kommer i stand, fordi vi får nye behandlingsmetoder og ikke, som fagforeningerne tror, at personalet skal løbe hurtigere, siger Kjeld Møller Pedersen. Det vil sige, at alt i princippet er ved det gamle, men for sundhedsvæsenet bliver det nu på en mere spiselig måde, påpeger han. Ord har magt, og betegnelsen produktivitetskrav har været utrolig udskældt og 'lagt for had' i hele sundhedsvæsenet. Derfor kommer det til at have en stor psykologisk betydning, at begrebet er fjernet, vurderer han. - Man har ment, at kravet har forgiftet atmosfæren, siger Kjeld Møller Pedersen. - Det er fornuftigt at fjerne denne her psykologiske barriere. Man finder en anden betegnelse og håber, at der falder ro på. Det tror jeg også, at der gør. Selvom regeringen ikke nævner, at teknologibidraget på 500 millioner er et produktivitetskrav i forklædning, så svarer det nye begreb til, at sundhedsvæsenet hvert år skal øget aktiviteterne med omkring en procent. På den måde er kravene til sundhedsvæsenet blevet lempet en smule sammenlignet med produktivitetskravets to procent, forklarer han. Hverken organisationerne for læger eller sygeplejerske er glade for nyheden om, at regeringen med den nye økonomiaftale indfører nye betingelser om at gøre tingene hurtigere og billigere, før midlerne tilfalder sygehusene. Ved at fjerne produktivitetskravet og indføre teknologibidraget erstatter regeringen blot et system med et andet identisk. - Der er malurt i bægeret, fordi man ikke har haft tillid nok til, at vi har kunnet klare os uden styringskrav. Derfor har man i udspillet formuleret yderligere to styringskrav, nærhedsprincippet og teknologibidraget, hvor man kun får pengene, hvis man lever op til krav, siger Lisbeth Lintz, formand for Overlægeforeningen. I Dansk Sygeplejeråd er man usikker på, om nærhedsprincipper rent faktisk giver bedre økonomi. - Som jeg ser det, så er det nogle nye bindinger, som regionerne skal måles på for at få adgang til noget finansiering. Vi ved faktisk meget lidt om det, siger formand for Dansk Sygeplejeråd Grete Christensen til Ritzau.",Maja Lærke Maach,Indland,2018-06-05T14:46:00+00:00,https://www.dr.dk/nyheder/indland/ekspert-upopulaert-krav-til-sygehuse-lever-stadig-bare-i-forklaedning,DR
,,,,,,,https://www.dr.dk/nyheder/viden/nysgerrig/tema/loj-dine-foraeldre-da-de-sagde,DR
Sygehusene går fri af omstridt sparekrav til næste år,Regeringen og DF er enige om at suspendere det omdiskuterede produktivitetskrav til regionerne i 2018.,Regeringen har afvist at ændre kravet,"Statens krav om at regionerne hvert år skal spare to procent - det såkaldte produktivitetskrav - suspenderes til næste år. Det er resultatet af en aftale mellem regeringen og Dansk Folkeparti, oplyser finansminister Kristian Jensen (V). - Vi har indgået en aftale om at suspendere det krav, der er på produktivet, siger han. - Der har siden 1999 været et produktivitetskrav gennem skiftende regeringer. Det har hjulpet med at skaffe flere behandlinger, det har hjulpet med at få nedbragt ventelisterne. Finansministeren fremhæver, at gennemsnitstiden på ventelisterne i 2001 var på 90 dage og nu er nede på 47 dage i gennemsnit. Det er særligt Dansk Folkeparti, der har presset på for at få en aftale på plads, der sikrer samme økonomiske ramme til regionerne som i år. Nu bliver produktivitetskravet så sparket til hjørne til næste år, mens tiden skal bruges på at udvikle en ny effektiviseringsmodel af sundhedsområdet. Det er finansminister Kristian Jensen og sundhedsminister Ellen Trane Nørby (V), som har mødtes med Dansk Folkeparti til forhandlingerne. De har hidtil afvist at ændre på kravet. De har indtil i dag stået fast på, at der allerede var lavet en aftale med regionerne for næste års økonomi, hvor produktivitetskravet er en del af pakken. At der nu er en aftale, der suspenderer kravet, glæder DF-formand Kristian Thulesen Dahl. - Jeg er en rigtig glad formand for Dansk Folkeparti i dag, siger han og fortsætter: - Vi må bare erkende, at det ikke virker, som det skal længere. Vi skal finde en bedre model. Vi har kæmpet for at få effektiviseringsmodellen væk i et stykke tid nu. Der skal nu findes en ny model for, hvordan man skal effektivisere det danske sundhedsvæsen. Men sundhedsministeren understreger, at det er vigtigt, at kvaliteten bliver løftet. - Der er ingen tvivl om, at når vi kigger på vores sundhedsvæsen, er den vigtigste opgave for regeringen at sikre, vi løfter kvaliteten for vores patienter, siger sundhedsminister Ellen Thrane Nørby. Foruden Dansk Folkeparti er Socialdemokratiet, Enhedslisten, Alternativet, De Radikale og SF modstandere af kravet. Socialdemokratiets formand, Mette Frederiksen, har krævet, at kravet blev sløjfet allerede fra næste år. Hun har ved tidligere lejligheder sagt, at man jo eksempelvis ""ikke kan bede fødende om at føde to procent hurtigere"". Kravet er blevet kritiseret af læger, sygeplejersker og deres faglige organisationer for at betyde længere behandlingstid for patienterne og mindre tid til den enkelte patient på grund af færre resurser. Produktivitetskravet har i år betydet, at regionerne har skulle effektivisere for 1,3 milliarder kroner. Siden 2007 har produktivitetskravet lydt på 2 procent. Tidligere var det 1,5 procent årligt.",Nicolas S. Nielsen,Politik,2017-10-04T14:37:00+00:00,https://www.dr.dk/nyheder/politik/sygehusene-gaar-fri-af-omstridt-sparekrav-til-naeste-aar,DR
Regionernes økonomi på plads: Sundhedsvæsenet får en milliard og farvel til upopulært krav,Sundhedsvæsenet får flere penge i aftalen mellem Danske Regioner og regeringen.,Færre skal behandles på sygehuset,"Sundhedsvæsenet får tilført en milliard kroner i den aftale om regionernes økonomi for 2019, som Danske Regioner og regeringen er blevet enige om. 200 millioner af milliarden går direkte til psykiatrien. Det fortæller finansminister Kristian Jensen (V) på et pressemøde. - Vi tilfører yderligere en milliard, så vi kan fortsætte den gode udvikling med bedre kvalitet og bedre behandling til danskerne, siger han. Desuden er parterne enige om at afskaffe produktivitetskravet på to procent, som sundhedsvæsenet har været underlagt. Det årlige krav har været meget upopulært i sundhedsvæsenet, da det har betydet, at regionerne har været tvunget til at levere mere for de samme penge hvert år. - Jeg er meget glad for et substantielt løft af sundhedsvæsenet, og jeg er rigtig glad for, at vi nu en gang for alle har lagt to-procentskravet i graven og erstattet det med en ny nærhedsfinansiering, siger Stephanie Lose (V), formand for danske regioner. - Løftet af økonomien betyder, at vi nemmere kan løfte opgaven med at betale de stigende udgifter til medicinregninger og sikre, at der er tilstrækkelige hænder ude på sygehusene, siger regionsformanden. - Jeg vil gerne slå fast, at det her er det største løft, vi har fået i en lang årrække, siger hun. At produktivitetskravet er afskaffet har været længe undervejs, siger finansministeren. Både Lægeforeningen og Dansk Sygeplejeråd har kritiseret det i skarpe vendinger, fordi det var umuligt at opnå, ligesom det ikke gavnede patienterne. - Vi kunne godt se, at det ikke altid var til gavn for patienten, derfor aftalte vi for et år siden, at vi skulle lave en ny styring af sundhedsvæsenet. Vi får nu en styring, der i højere grad hænger sammen for patienten, hvor man prøver at lægge behandlingerne den samme dag, så man kun har én kontakt og prøver at flytte en lang række services tættere på borgerne, siger Kristian Jensen. Det er det, som parterne kalder for nærhedsfinansiering. - Vi lægger op til at de opgaver, der kan løses tæt på den enkelte dansker, de bliver løst tæt på danskeren. Vi har fået de nye supersygehuse, men der er mange opgaver, hvor man ikke skal ind på et sygehus for at få det løst godt og trygt, lyder det fra Kristian Jensen.",Maja Lærke Maach,Politik,2018-06-05T05:05:00+00:00,https://www.dr.dk/nyheder/politik/regionernes-oekonomi-paa-plads-sundhedsvaesenet-faar-en-milliard-og-farvel-til,DR
"Sundhedsminister indkaldt til samråd om hospitalstravlhed igen, igen",SF vil have Ellen Trane Nørby i samråd om Arbejdstilsynets mange påbud til hospitalerne.,,"I dag skal sundhedsminister Ellen Trane Nørby i samråd, for at svare på spørgsmål om overbelægning på hospitalerne. Men allerede inden ministeren og sundhedsordfører fra oppositionen har sat sig til bords, er Ellen Trane Nørby blevet indkaldt til endnu et samråd om travlhed og pres på hospitalsafdelingerne. Det er tredje gang siden 26. april, at ministeren er kaldt i samråd, der omhandler travlhed på hospitalerne. Indkaldelsen til det nye samråd sker i kølvandet på, at DR i dag har fortalt, at Arbejdstilsynet allerede har givet flere påbud til hospitalerne, end det gjorde i hele sidste år. - Det vidner jo om, at problemerne med stress og forhøjet arbejdstempo på sygehusene det bliver ved, siger Kirsten Normann Andersen, der er sundhedsordfører for SF. Det er hende, der nu vil have sundhedsministeren i endnu et samråd. - Lige nu overvejer jeg faktisk, om beskæftigelsesministeren skal med en tur, siger hun. - For man kunne også stille sig selv det spørgsmål, om arbejdstilsynet skulle have beføjelser til at udstede påbud, der betød, at man var tvunget til at ansætte personale nok, for det sker åbenbart ikke, for ellers ville vi ikke blive ved at se de her eksempler, siger sundhedsordføreren for SF Arbejdstilsynet har givet 10 påbud til hospitalsafdelinger i år. Det optager også Socialdemokratiet, som kræver en redegørelse fra Sundhedsministeren for at få et klart billede af situationen, siger sundhedsordfører Flemming Møller Mortensen. - Men også, hvad agter regeringen at gøre fremover, for vi bliver nødt til at skal have handlet på det her. Det her går simpelthen udover patienter og medarbejdere i hverdagen, siger han. Sundhedsminister Ellen Trane Nørby er træt af oppositionens ageren i forbindelse med problemerne med overbelægning og travlhed på hospitalerne. - Jeg synes hellere, at SF og S skulle bidrage konstruktivt med løsninger end bare åndsløst at kalde til samråd. Deres eneste løsningsforslag lige nu er jo samråd, også selv om vi i år har haft et usædvanligt højt antal influenzasmittede, der har presset sygehusene, siger hun. - Bortset fra det, så er vi politisk fuldstændigt enige om, at det er helt uacceptabelt, at vi stadig ser så stort omfang af overbelægning på sygehusafdelinger flere steder i landet, siger sundhedsministeren. Regionerne har netop fået tilført en milliard kroner til drift af det danske sundhedsvæsen, og regeringen har tilbage i 2016 sat 415 millioner kroner af til den såkaldte akutpakke, der skal hjælpe til at komme overbelægning og det medfølgende forhøjede arbejdspres for sundhedspersonalet til livs. Ved sidste finanslovsforhandling afsatte regeringen også 2 milliarder kroner til sundhedsområdet. Men det er ikke nok, mener Kirsten Normann Andersen fra SF. - Vi hører om milliarder, men vi ser ikke resultaterne, siger hun. - Så en ting er de tal, ministeren disker op med den ene gang efter den anden. Noget andet er virkeligheden, siger Kirsten Normann Andersen. Kirsten Normann Andersen ser ikke de mange samråd som politisk drilleri. - Jeg har faktisk tænkt mig at blive ved med at stille de her spørgsmål indtil problemet, det er løst, siger hun. Ellen Trane Nørbys citat er tilføjet klokken 15:46",Jais Nørgaard,Indland,2018-06-12T13:01:00+00:00,https://www.dr.dk/nyheder/indland/sundhedsminister-indkaldt-til-samraad-om-hospitalstravlhed-igen-igen,DR
Et halvt år efter kommunalvalget: 21 politikere har søgt om orlov,"Flere kommunalpolitikere på Sjælland og i hovedstadsområdet har tilsyneladende så svært ved at forene politik med deres privatliv, at de allerede har søgt orlov. Eksperter er ikke overraskede. ",,"Sidder den du stemte på stadig i byrådet? Det er måske lige værd at tjekke. For her et halvt år efter, at kommunerne fik besat pladserne i byrådssalene med nye politikere, har en hel del af dem allerede taget orlov. Det viser en optælling DR har lavet. Alene på Sjælland har en eller flere politikere i 14 ud af 45 kommuner søgt om orlov, mens seks politikere helt har valgt at forlade kommunalbestyrelsen. Én af dem er Carsten Oddershede (EL), der er valgt i Greve Kommune. For ham blev presset så stort, at han allerede i januar valgte at søge tre-måneders orlov. - Jeg sidder i et lille parti, og der havde vi jo valgkamp henover efteråret samtidig med, at jeg har en familie og skrev speciale ved siden af. Så da jeg nåede slutningen af sidste byrådsperiode, var jeg fuldstændig udkørt og havde behov for at trække vejret, siger han. Årsagerne til politikernes orlov tæller alt fra sygdom til travlhed med studier og arbejde ved siden af byrådet, mens fire er gået på barsel. Og det er uundgåeligt, at nogle politikere trækker stikket en periode, vurderer Roger Buch, kommunalforsker ved Danmarks Medie-og Journalisthøjskole. - Der vil af helt naturlige grunde altid være politikere, der tager orlov. En helt oplagt grund er sygdom, en anden årsag er barsel. Så det er helt naturligt, at der også i kommunalbestyrelserne løbende er folk, der er på orlov, siger han. Dertil kommer, at presset på kommunalpolitikkerne de seneste år er steget markant. Det vurderer Ulf Hjelmar, der er forskningsleder i Det Nationale Forsknings- og analysecenter for velfærd, Vive. For i forbindelse med kommunalreformen i 2007 blev antallet af kommuner kraftigt reduceret, samtidig med at sagerne blev mere komplicerede, siger han. - Tidligere var det et fritidsjob at være lokalpolitiker. Nu ligner det et deltidsjob. I gennemsnit bruger kommunalpolitikere 20 timer på lokalpolitik ved siden af alt det andet, de har, siger han. Men selvom der vil være vælgere, der bliver skuffede over, at en kandidat tager orlov fra det kommunale hverv, så er det faktisk langt bedre end alternativet, siger Roger Buch. - Det er jo bedre, at man søger orlov, end at man bare bliver væk fra møderne, siger han. Ifølge Ulf Hjelmar kan de voksende papirdynger og sværere vilkår for politikerne betyde, at det bliver sværere at tiltrække folk til byrådene fremover. - Hvis det er så belastende og tidskrævende et arbejde med en forholdsvis lille betaling, kan man jo overveje, om det er tiltrækkende nok for alle grupper i samfundet. Der er jo nogle grupper for eksempel småbørnsfamilier og privatansatte, som vi ved allerede er hårdt hængt op, siger han. Carsten Oddershede fra Greve er tilbage fra sin orlov, men til næste valg er det slut. - Jeg har taget den beslutning, at jeg ikke stiller op i næste valgperiode, siger han.",Anne Sophie Flach,København,2018-06-21T04:01:00+00:00,https://www.dr.dk/nyheder/regionale/hovedstadsomraadet/et-halvt-aar-efter-kommunalvalget-21-politikere-har-soegt-om,DR
Landets første sygeplejerske uddannes i alternativ medicin: Nu kan Mette få sorteret i sine kosttilskud,"Sygehus Lillebælt får landets første sygeplejerske, der er uddannet i alternativ behandling. ",Patienter vil gerne have hjælp af sundhedspersonale Mette kan får sorteret i sine kosttilskud,"Vejle Sygehus får landets første sygeplejerske uddannet med speciale i alternativ behandling. Ideen er at samle vejledning i alt fra meditation og hypnose til akupunktur og yoga hos én person. Og det har Mette Scouboe, der har kræft i æggestokkene, i høj grad manglet. - For mig handler det om at finde en uvildig rådgiver, som ikke har økonomiske interesser i de behandlingsformer, som jeg har valgt, forklarer hun. Nu har hun fået en behandler, som hun kan have tillid til. - Det er et drømmescenarie for sådan en som mig, at jeg kan komme og tale med hende, siger Mette Scouboe. Hun har aldrig sagt nej til konventionel behandling. - Men jeg har fundet stor styrke i også selv at gøre noget oveni, siger hun. Det er Jeanett Kertevig fra Onkologisk Afdeling på Vejle Sygehus, der bliver landets første sygeplejerske med en to-årig universitetsuddannelse. - Jeg kan være med til at rådgive og guide patienterne i, hvad de selv kan gøre for at opleve større livskvalitet gennem deres behandlingsforløb, forklarer Jeanett Kertevig. Det er alt lige fra spørgsmål om kost til mindbodyterapi og andre forskellige alternative behandlinger, som passer godt sammen med det, som ellers bliver tilbudt patienten. Og Mette Scouboe er ikke den eneste, der har brug for rådgivning. Cirka halvdelen af alle kræftpatienter vil gerne bruge alternativ behandling i et eller andet omfang. Tidligere har patienterne selv navigeret i de alternative behandlingsformer. Det fortæller Camilla Havsteen, der er oversygeplejerske på kræftafdelingen. - Nogle gange farer de vild i den jungle. Og så tænker vi, at ved at uddanne en sygeplejerske, så kan de få en kvalificeret vejledning til at kunne mestre, det at få kræft, på en bedre måde, siger hun. Men nu, hvor de første uddannede sygeplejersker er på vej, så håber Camilla Havsteen, at andre sygehuse snart vil følge trop. - Vi er jo på mange måder bagud i Danmark i forhold til hvis man ser Tyskland, England og USA. Jeg synes, vi trænger til at åbne mere op for det i Danmark, siger hun. Professor på Syddansk Universitet, Helle Johannesen, har forsket i alternativ behandling. Hun bekræfter, at kræftpatienterne godt er klar over, at de bevæger sig ud på det grå marked. - Nogle naturlægemidler går ikke så godt sammen med visse former for kemoterapi. Det vil man jo gerne tale med lægen om, siger hun. Det er lige netop det, som Mette Scouboe har haft brug for. - Jeg har altid tænkt, hvor kunne det være fantastisk at komme på sygehuset med min pose med kosttilskud og få en til at sortere i det. For det er ikke alt, der er godt for lige præcis den sygdom, jeg har, siger Mette Scouboe. Opdateret kl. 17.05: I en tidligere udgave af artiklen fremgik det, at oversygeplejerske Camilla Havsteen er i gang med uddannelsen. Det er nu rettet til det rigtige navn, nemlig Jeanett Kertevig.",Monica Senker Holbech,Trekantområdet,2018-06-11T10:57:00+00:00,https://www.dr.dk/nyheder/regionale/trekanten/landets-foerste-sygeplejerske-uddannes-i-alternativ-medicin-nu-kan-mette,DR
Bent Hansen: Rigtig glædeligt med suspendering af produktionskrav,Regeringen og DF er enige om at droppe det omdiskuterede produktivitetskrav til regionerne i 2018.,,"Formanden for Danske Regioner, Bent Hansen (S), hilser det meget velkomment, at statens krav om, at regionerne hvert år skal spare to procent, suspenderes til næste år. Ifølge DR Nyheders oplysninger er suspenderingen af det såkaldte produktionskrav resultatet af en aftale mellem regeringen og Dansk Folkeparti, der ventes præsenteret senere i dag. - Jeg synes, det er rigtig glædeligt, at man bruger 2018 til at suspendere det og dermed sende det signal til vores personale, at de ikke skal løbe endnu hurtigere til næste år. Det er jeg rigtig godt tilfreds med, siger Bent Hansen. Det kommer til at betyde meget for både borgere og personale, mener han. - Først og fremmest betyder det, at vi kan holde fokus på det, det drejer sig om: Den rigtige kvalitet for patienterne og personalet. Vores personale er faktisk meget ambitiøst på det faglige og vil gerne gøre det rigtige. Det er det, de skal koncentrere sig om, det får vi understreget nu, siger han. Han frygter ikke, at effektiviteten på landets sygehuse vil falde. - Det gør den ikke, for patienttilstrømningen er så stor, så der er ingen tvivl om, at der fortsat vil være pres på vores personale, så de kommer ikke til at sætte sig til at drikke kaffe i kaffestuen. Det er helt sikkert, siger han. Mens produktionskravet forsvinder, forlyder det, at der skal udvikles en ny effektiviseringsmodel af sundhedsområdet. Til det har formanden for Danske Regioner ét ønske: - Der er rigtig meget, vi bliver målt og vejet på i forvejen, og samtidig skal vi afbureaukratisere. Derfor vil jeg sende det meget stærke signal: Lav nu noget, der giver mening for patienterne og for vores personale. Fokusér nu alene på kvaliteten og så gør det enkelt og forståeligt.",Emma Lichscheidt,Østjylland,2017-10-04T15:23:00+00:00,https://www.dr.dk/nyheder/regionale/oestjylland/bent-hansen-rigtig-glaedeligt-med-suspendering-af-produktionskrav,DR
Massiv kritik af produktivitetskrav i sundhedsaftale preller af på regeringen,"Finansminister Kristian Jensen mener, at aftalen med Danske Regioner vil betyde gladere patienter.",Finansminister tror på bedre patientoplevelse Sygeplejersker: Ingen tid til vand eller bad Uklart hvor længe produktivitetskravet fastholdes,"Blækket var knap nok tørt på den nye økonomiaftale for 2018 mellem regeringen og Danske Regioner, før kritikken af den brød ud i lys lue. Aftalen fastholder det årlige produktivitetskrav på 2 procent, der betyder, at regionerne skal levere mere for de samme penge hvert år. Det kritiseres af Lægeforeningen og Dansk Sygeplejeråd, der ikke mener, kravet er muligt at opnå eller på nogen måde vil gavne patienterne. Kritikken vinder også gehør blandt folkevalgte, hvor SF og Enhedslisten allerede har meldt ud, at de ikke vil stemme for aftalen, mens Dansk Folkepartis sundhedsfordfører Liselott Blixt også har meldt sig i koret af kritikere. - Jeg synes jo, det er trist, man ikke har fjernet produktivitetskravet, og at der ikke er kommet nogle flere midler til området, for det betyder jo, at vi stadig vil se et sundhedsvæsen under pres, siger hun til DR. Læg dertil i puljen af kritikere de socialdemokratiske regionsrådsformænd – dem er der tre af – og måske mest bemærkelsesværdigt venstremanden Jens Stenbæk, der foruden at være partifælle med finansminister Kristian Jensen, er regionsrådsformand i Region Sjælland. Sidstnævnte mener ikke, at aftalen er med til at give mere sundhed, som finansministeren ellers har solgt aftalen på. Kristian Jensen afviser, at produktivitetskravet på to procent vil betyde, at flere i sundhedssektoren skal til at løbe stærkere. Det siger han i et interview med DR’s Orientering. - Det vigtige er ikke, man skal løbe hurtigere, men at man skal arbejde smartere. Hvis man kigger på operationerne, så er det at få udskiftet en hofte noget, der går meget hurtigere i dag end for ti år siden. Vi kan se, der er en stor udvikling på vej inden for teknologi for patienterne. Mens produktivitetskravet fastholdes, så hæfter finansministeren sig i stedet ved, at der med aftalen er afsat mindst 2,2 milliarder kroner næste år til nyanlæg på området - Det her vil komme til at mærkes positivt for patienterne, for der bliver tilført nogle flere midler til at udøve et bedre sundhedsvæsen og der bliver skabt rum til, at regionerne kan investere i ny strålebehandling og andet, sådan at vi får udskiftet noget af det udstyr, der er ved at være slidt, siger Kristian Jensen. Der skal jo stadig løbes hurtigere for omtrent 1,3 milliarder kroner (I kroner betyder et produktivitetskrav på 2 procent, at sygehusene i år skal levere en produktionsværdi på cirka 1,3 milliarder kroner mere end sidste år, red.) Er det ikke noget, man vil kunne mærke? -. Jeg er ikke enig i, der skal løbes hurtigere. Der skal løbes kortere. Der skal findes de genveje, der er i systemet, og man skal sørge for at indføre ny teknologi, sådan at man er bedre til at få udnyttet resurserne optimalt. Der er ikke nogen patienter, der bliver gladere af, at en behandling tager flere dage, hvis den kan gøres på færre dage. Vi har de senere år set, at patienterne bliver hurtigere udskrevet. Forrest i køen af kritikere står Dansk Sygeplejeråds formand Grete Christensen, der fremhæver en række negative effekter af produktivetskravet, der siden 2007 har lydt på 2 procent om året. - Medarbejderne kan se, de ikke kan løfte den kvalitet i opgavevaretagelsen, som de gerne ville. Det er tydeligt, at sygeplejersker fortæller beretninger om, hvordan de ikke har tid til at give et glas vand til patienterne eller hjælpe dem med at blive vasket. Der er medarbejdere, der bliver syge af at gå på arbejde, fordi de er så pressede, som de er, siger hun til DR Nyheder. Direkte adspurgt om, hvorvidt Kristian Jensen kan acceptere de konsekvenser af produktivetetskravet, lyder svaret: - Det accepterer jeg heller ikke. Det er derfor, der bliver afsat flere penge til sundhedsvæsenet. Kristian Jensen, det, som Grete Christensen giver udtryk for, er sådan, som det ser ud i dag. Hun siger specifikt, at det er produktivitetskravet på to procent, der er skyld i, at de oplever kollegaer, der bliver syge at gå på arbejde og at patienter ikke får vand, når de beder om det eller kan få et bad, når de beder om det. Det er netop på grund af kravet, som I vælger at fastholde. Når du siger, du ikke vil acceptere det, så gør du det jo samtidig. Du fastholder den del af politikken, som fører til det. Hvordan vil du gøre op med det? - Jeg har investeret en halv milliard i et bedre sundhedsvæsen. Vi har sat os ned sammen med regionerne og sagt: Hvad er det, der skal til, for at vi til næste år kan kigge på, om der er muligheder for forbedringer i forhold til den styringsgennemgang, der er. Sundhedsvæsnet er et af de få offentlige områder, der det seneste år har fået tilført flere medarbejdere, fordi det har været regeringens prioritet, at det sundhedsvæsen, som vi har i Danmark, skal være godt og trygt. Hvor længe vil du stå på, at det produktivitetskrav er den rette vej for sundhedsvæsnet? - Må jeg bare nævne igen. Regionerne har leveret mere i produktivitet, end det regeringen har bedt om. Og Grete Christensen peger så på, hvilke konsekvenser det har haft… - Jeg fortæller, hvad regeringen beder om. Vi har bedt om 2 procents produktivitetsvækst. Regionerne har leveret 2,4 procent i gennemsnit. Der er ikke noget, der tyder på, at det ikke også vil blive leveret i indeværende år til gavn for patienterne. Samlet får Danske Regioner 500 millioner kroner ekstra til sundhedsområdet efter forhandlinger med regeringen om den økonomiske ramme for 2018. Det skal ses i forhold til regionernes samlede udgifter til sundhed, der årligt ligger over 100 milliarder kroner.",Nicolas S. Nielsen,Politik,2017-06-07T19:00:00+00:00,https://www.dr.dk/nyheder/politik/massiv-kritik-af-produktivitetskrav-i-sundhedsaftale-preller-af-paa-regeringen,DR
,,,,,,,https://www.dr.dk/nyheder/tema/sundhedsplatformen,DR
Børnepsykologer undrer sig over tøjforbud: Børn bruger tøj som et spejl til omverdenen,,,,Marie Louise Hagemeister,,2018-06-08 00:00:00,https://www.dr.dk/nyheder/boernepsykologer-under-sig-over-toejforbud-boern-bruger-toej-til-spejle-sig-i-omverden?focusId=3851708,DR
Lægeforeningen skuffet over sundhedsaftale,"De fortsatte krav om to procents øget effektivitet bliver næsten umuligt at leve op til, siger Lægeforeningens formand",,"Vi beklager, at kravet om fortsat øget produktivitet ikke blev taget af bordet, siger Lægeforeningens formand, Andreas Rudkjøbing. I aftes indgik Danske Regioner og regeringen en aftale om næste års økonomi på sundhedsområdet. Aftalen tilfører sygehusene en ekstra halv milliard kroner. Men kravet om, at de samtidig skal øge produktiviteten med to procent opretholdes. - Det bliver meget svært at leve op til, og vil presse de enkelte afdelinger urimeligt hårdt. Det går ud over kvaliteten og sammenhængen i behandlingen, siger Andreas Rudkjøbing til DR Nyheder. Han minder om, at kravet om to procent effektivisering har været en del af hverdagen for sygehusene i mange år: - Og selv om man måske på enkelte områder kan effektivisere, vil et fast krav på to procent gennem en årrække være meget vanskeligt at leve op til, siger Andreas Rudkjøbing.",Preben Lund,,2017-06-07T01:04:00+00:00,https://www.dr.dk/nyheder/indland/laegeforeningen-skuffet-over-sundhedsaftale,DR
,,,,,,,https://www.dr.dk/nyheder/tema/tibet-sagen,DR
Stephen Hawking mindes: Hans stemme sendes ud i rummet med beskeden om “fred og håb”,Den verdenskendte astrofysikers urne bliver nedsat mellem Newton og Darwin.,Hawkings aske placeres mellem Newton og Darwin Levede med uhelbredelig sygdom,"Den 14. marts i år blev verden en videnskabelig stjerne fattigere, da den verdensberømte astrofysiker Stephen Hawking gik bort 76 år gammel. I dag bliver Hawking så mindet ved en mindehøjtidelighed i Westminster Abbey i London. Ceremonien vil blive overværet af 1.000 mennesker, hvor en stor del af gæsterne har fået adgang via en offentlig lodtrækning. I forbindelse med ceremonien vil Hawkings karakteristiske computer-stemme blive transmitteret ud i rummet akkompagneret af musik fra komponisten Vangelis. - Det er en besked om fred og håb, om sammenhold, og om vigtigheden af at vi lever i harmonisk fællesskab på denne planet, siger den afdøde fysikers datter Lucy Hakwing. Hawkings ord vil blive sendt ud i rummet i retning af det nærmeste sorte hul omtrent 3.500 lysår fra Jorden, som bærer navnet 1A 0620-00. Det sker fra en af det europæiske rumagentur ESA's satellitter i Spanien. Efter mindehøjtideligheden vil Stephen Hawkings aske blive nedsat mellem to andre af videnskabens helt store britiske stjerner Isaac Newton og Charles Darwin. Westminster Abbey vil resten af dagen være åben for offentligheden, der får mulighed for at komme ind og vise den sidste respekt for den britiske stjernefysiker. Stephen Hawking levede i langt de fleste år af sit liv med sygdommen ALS, som betød, at han i mange år var bundet til en kørestol. Sygdommen betød også, at Hawking mistede stemmen. Store dele af sit liv talte han derfor med en meget karakteristisk computerstemme, som blev et stærkt kendetegn for fysikeren. Det er netop denne stemme, som nu skal på sin sidste rejse ud i rummet.",Nicolai Franck,Teknologi,2018-06-15T10:44:00+00:00,https://www.dr.dk/nyheder/viden/teknologi/stephen-hawking-mindes-hans-stemme-sendes-ud-i-rummet-med-beskeden-om-fred,DR
Fagforening: Overarbejde svarer til 550 sygeplejersker,For fjerde år i træk stiger sygeplejerskers udbetalte overarbejde. Danske Regioner afviser overtids-problem.,Afdelinger blev pillet ud af konflikt Advarer mod ond spiral Regioner afviser problem Overarbejdsbetaling stiger,"Sygeplejersker på regionernes hospitaler og sygehuse har overarbejde, der svarer til omkring 550 faste stillinger. Det viser en beregning fra Dansk Sygeplejeråd på baggrund af data fra Kommunernes og Regionernes Løndatakontor (KRL). - Vores beregninger viser, at sygeplejersker på hospitaler og sygehuse har overarbejde, merarbejde og ekstraarbejde, der svarer til omkring 550 faste stillinger, siger formand for Dansk Sygeplejeråd (DSR), Grete Christensen. Det er tegn på, at man i alt for høj grad lader personalet løbe hurtigere og lukke huller i geledderne i stedet for at ansætte flere, mener DSR-formanden. - Der er skåret så meget ind til benet, at der ikke skal meget til, hverken sygdom hos medarbejderne eller ekstra patienter, før nogle er nødt til at arbejde længere end de er ansat til. Det er en fuldstændig vanvittig konstruktion, siger Grete Christensen. Netop sygeplejerskers overarbejde kom i fokus under forårets overenskomstforhandlinger. Her viste det sig, at et stort antal sygehusafdelinger- og afsnit ikke kunne opstille nødberedskaber, fordi nødberedskaber kun må bestå af faste medarbejdere og ikke afhænge af vikarer eller overarbejde. Ifølge sygeplejerskernes fagforbund er situationen uholdbar, fordi niveauet af overarbejde griber ind i den tid, hvor de ansatte burde hvile ud mellem vagterne. - Fridage kan pludselig blive afbrudt af et opkald fra en kollega, der spørger, om man ikke kan komme ind og hjælpe. Det er situationer, hvor man har planlagt alt muligt med sin familie, men hvor man af kollegialitet giver sig og siger 'okay, så kommer jeg alligevel'. Det gør, at man har svært ved at regne med, hvornår man egentlig har fri, siger Grete Christensen. Hos arbejdsgiveren Danske Regioner forstår Anders Kühnau (S) ærgrelsen. Men han slår samtidig fast, at det er vilkårene i sundhedsvæsenet. - Det er sæsonbetonet arbejde, hvis der for eksempel er perioder, hvor mange er syge. Der er perioder, hvor man arbejder mere og andre, hvor man arbejder mindre. Sådan vil det være på et sygehus, hvor vi ikke kan styre aktiviteten. Det er ikke en fabrik men et sygehus, hvor aktiviteten går op og ned afhængig af, hvornår patienterne kommer, siger Anders Kühnau, formand for Danske Regioners Løn- og Praksisudvalg. Regionerne og Anders Kühnau har ret i, at travlheden kommer i perioder, siger Karsten Vrangbæk, professor og forsker i sundhedsvæsener ved Københavns Universitet. - Men på den anden side ved man også, hvornår de udsving kommer. Problemet er, at man er nødt til at optimere virkelig meget på sygehusene nu om dage. Derfor kan man ikke køre med ekstra kapacitet, men skærer ind til minimum på mange måder og det gør det svært at reagere på udsvingene, siger professor Karsten Vrangbæk. Han advarer mod en ond spiral, som for meget overarbejde kan skabe blandt en faggruppe som sygeplejersker. - Hvis man både har svært ved at rekruttere og de ansatte oplever, at arbejdet ikke giver mulighed for at levere den kvalitet, de gerne vil levere og derfor søger ud af sektoren. Ja, så skal de tilbageværende løbe hurtigere og man får overarbejdsproblemer for dem, der bliver tilbage. Danske Regioner og Anders Kühnau peger på, at overarbejdet spredt ud på alle ansatte gennemsnitligt svarer til en halv time om ugen per sygeplejerske. - Der er ikke tale om store overarbejdspukler, der er tale om overtid, der primært ligger ved vagtskifter og det giver god mening, at man lige kan gøre arbejdet færdigt, inden den næste tager over, siger Anders Kühnau, der afviser, at det vil hjælpe at ansætte flere. Sygeplejerskernes fagforbund opfordrer regionerne til at lytte til de ansatte i stedet for at nedtone problemet. - Vi ved, at der er meget overarbejde, der slet ikke bliver registreret. Anders Kühnau burde lytte til vidnesbyrdet om arbejdspres og tænke over, om ikke der bør ansættes nogle flere for at minimere antallet af overarbejdstimer, siger Grete Christensen, der efter sommerferien 'vil gå i dialog' med regionerne om problemet. Danske Regioner skriver til DR Nyheder, at man nu vil se på, hvordan arbejdet overdrages i de perioder, hvor overarbejdet opstår. Statistikken fra Kommunernes og Regionernes Løndatakontor (KRL) viser desuden, at regionalt ansatte sygeplejerskers overarbejdsbetaling sidste år steg for fjerde år i træk. Samlet er udbetalingerne steget med 16 millioner kroner siden 2014. Ifølge Danske Regioner skyldes det lønstigninger, der er aftalt i overenskomsterne. En forklaring som Dansk Sygeplejeråd ikke genkender. - Vi har før været uenige med arbejdsgiverne om, hvilket år vi skal tage afsæt i, når vi ser på udviklingen over tid. Faktum er, at det udbetalte overarbejde fra 2014 til 2017 er steget mere end lønnen, og det kan ikke bortforklares, skriver Grete Christensen til DR Nyheder.",Mads Korsager Nielsen,Indland,2018-07-29T06:02:00+00:00,https://www.dr.dk/nyheder/indland/fagforening-overarbejde-svarer-til-550-sygeplejersker,DR
Markant færre senge på hospitalsafdelinger skaber bekymring,,,,Morten Søgaard,,2018-07-10 00:00:00,https://www.dr.dk/nyheder/faerre-senge-mange-patienter-og-udsigt-til-langt-flere-patienter-skaber-bekymring?focusId=4126539,DR
Markant færre senge på hospitalsafdelinger skaber bekymring,,,,Morten Søgaard,,2018-07-10 00:00:00,https://www.dr.dk/nyheder/faerre-senge-mange-patienter-og-udsigt-til-langt-flere-patienter-skaber-bekymring?focusId=3843004,DR
Kommende sygeplejersker skal lære om alternativ behandling: Anisa tager på sommerskole i Kina,"Et uddannelsesophold i Beijing gør, at eleverne bliver bedre til at reflektere. Det oplever deres danske uddannelsessted.",Reflekterer over kulturen,"Urter, nåle og usynlige energibaner i kroppen. En gruppe sygeplejersker og fysioterapeutstuderende rejser til Kina for at studere alternativ behandling. Her skal 20 elever fra VIA University College i Region Midtjylland 14 dage på sommerskole. Én af dem er Anisa Derlic fra Holstebro. - Kinesisk kultur lyder meget indbydende og spændende, og så har jeg også en interesse inden for helse og alternativ behandling. Så det er de to aspekter, jeg går ind til det her med, siger hun til DR Midt & Vest. Hun mener, der er plads til at tænke i alternativer måder at behandle på i stedet for med piller. - Selve tankegangen om, at det ikke kun er medicin, man kan behandle med, men at der også kan være non-farmakologiske tiltag og alternative behandlingsformer - den kan jeg godt lide, siger Anisa Derlic. Den kinesiske medicin bruges sjældent i det danske sundhedsvæsen. Alligevel mener uddannelseschefen hos Via University College, Karen Frederiksen, at de unge vil have godt af at opleve et syn på sygdom og sundhed, der er radikalt anderledes end det vestlige. - Noget af det, vi ved, de lærer fra denne sommerskole, er at reflektere over den kultur, de selv kommer fra. Så de lærer noget og undres og bliver bedre til at begå sig internationalt, siger Karen Frederiksen. Og selv om behandlingen i Danmark er evidensbaseret, har vi efterhånden vænnet os til, at der sniger sig alternativ behandling ind. - Akupunktur er en del af den traditionelle kinesiske medicin, og den er jo meget implementeret og anerkendt i dag i forhold til smertebehandling. Så jeg vil ikke udelukke, at vi ser mere alternativ behandling i fremtiden, siger Karen Frederiksen. De studerende betaler selv for rejsen, mens VIA's samarbejdspartner - Beijing City University - sponserer undervisningen.",Mona Aaberg,Midt- og Vestjylland,2018-07-07T08:00:00+00:00,https://www.dr.dk/nyheder/regionale/midtvest/kommende-sygeplejersker-skal-laere-om-alternativ-behandling-anisa-tager,DR
,,,,,,,https://www.dr.dk/nyheder/tema/skovbrande-i-sverige,DR
Forening: Akutbil uden læge kan koste liv på Bornholm,"Det langtfra altid, at der er en læge i Bornholms akutbil",Et spørgsmål om minutter Lægerne har travlt Stof til eftertanke,"Når Bornholms Hospitals akutbil rykker ud rundt omkring på øen, er der sjældent en læge med i bilen. Ud af de 315 udrykninger akutbilen har været ude på i årets første seks måneder, har der været en læge med 25 gange, hvilket svarer til otte procent af alle udrykninger. Det viser en aktindsigt, som P4 Bornholm har søgt. Hensigten er ellers, at bilen, som normalt bemandes af anæstesi-sygeplejersker, skal have en anæstesilæge med ombord mandag til torsdag i dagtimerne, når og hvis lægerne ikke er optaget af andre opgaver på hospitalet. Professor i hjertesygdomme og forskningschef i Hjerteforeningen Gunnar Gislason mener, at det langtfra er optimalt, når det stort set kun er sygeplejersker, der er med på udrykningerne. For der er stor forskel på, hvad en sygeplejerske kan, og hvad en læge kan, når eksempelvis en patients hjerte er på randen til at stoppe sine livgivende hjerteslag, siger han: - En læge kan stille en diagnose og igangsætte en behandlingsplan med det samme, og for en kritisk syg hjertepatient kan det være et spørgsmål om minutter om, hvorvidt patienten overlever eller får en varig skade i forhold til den behandling, der bliver igangsat, siger Gunnar Gislason. Derfor kan det også være kritisk, hvis akutbilen rykker ud med sygeplejersker til en hjertepatient i Nexø eller Svaneke, hvor der er 30 kilometer til den nærmeste anæstesi-læge. At lægerne ikke er med oftere skyldes simpelthen, at de er travlt optaget på hospitalet, siger konstitueret oversygeplejerske på anæstesiologisk afdeling på Bornholms Hospital, Anette Kragh: - Vi er nødt til at vægte det interne beredskab med vores anæstesilæge, og det betyder, at hvis der ikke er kapacitet til at løse den opgave, så kan vi ikke få læger med i bilerne, siger hun. Hun understreger dog, at sygeplejerskerne både er dygtige og veluddannede, men anerkender, at de ikke har samme forudsætninger for at behandle kritisk syge patienter akut. Men i de situationer kan sygeplejerskerne kontakte en læge i akutberedskabet, siger Anette Kragh: - Meningen er ikke, at anæstesisygeplejerskerne skal diagnosticere, men i de situationer kan de tale med den akutlæge, som sidder i akutberedskabet, og kan guide sygeplejersken, siger hun. Hos Hjerteforeningen mener Gunnar Gislason ikke, at den nuværende model for akutbilen er i orden. For kvaliteten af behandlingen afhænger af, om man ringer på et heldigt tidspunkt: - Det er ikke tilfredsstillende, at det er tilfældigheder, der afgør, om patienten modtager den mest kompetente hjælp i en kritisk situation, og det er noget, som regionen skal løse, siger han. I Region Hovedstaden giver Hjerteforeningens kritik stof til eftertanke, men man vurderer ikke, at de manglende læger i akutbilen er kritisk. For formanden for regionens sundhedsudvalg Christoffer Buster Reinholdt (K) mener, at de ombordværende sygeplejersker sagtens kan håndtere opgaven, og så har akutbilen faktisk også en fordel i forhold til andre akutbiler i Region Hovedstaden: - Det er ikke alle biler, der har anæstesi-kompetencer med på Sjælland, så jeg synes ikke, man skal lave et skræmmebillede af, at det står helt skidt til på Bornholm, siger han. Og i sidste ende handler det om at bruge pengene bedst muligt, siger udvalgsformanden. - Vi sikrer Bornholm ressourcemæssigt bedst ved at have en ordentlig bemanding inde på hospitalet, og så have nogle gode anæstesi-sygeplejersker ude i bilerne, siger Christoffer Buster Reinholdt. Akutbilen kom til Bornholm i november 2013 som en forsøgsordning, men siden årsskiftet har bilen været fast inventar på øen.",Simon Koefoed Toft,Bornholm,2018-07-24T09:30:00+00:00,https://www.dr.dk/nyheder/regionale/bornholm/forening-akutbil-uden-laege-kan-koste-liv-paa-bornholm,DR
Se top ti-listerne: Kun fire vil helst læse brasilianske studier,"Flest unge satte hak ved pædagogstudiet, da der i går var deadline for at søge ind på videregående uddannelser.",Sygeplejersker og læger hitter også,"6.792 unge har søgt ind på pædagogstudierne som førsteprioritet. Det viser tal fra Uddannelses- og Forskningsministeriet. Dermed er pædagoguddannelsen igen i år den mest populære uddannelse målt på antallet af ansøgninger. Det samlede antal af ansøgere til pædagogstudierne falder dog i forhold til sidste år, hvilket er et billede som kendetegner flere studier i år, fordi færre unge generelt set har søgt ind på de videregående uddannelser sammenlignet med sidste år. Også uddannelserne til sygeplejerske, læge samt diplom- og civilingeniør topper hos de unge, når de skal vælge uddannelser. Top ti-listen over de mindst populære uddannelser viser nogle helt andre ansøgertal. Kun fire unge har søgt om at få lov til at studere brasilianske studier som førsteprioritet. Det samme gælder uddannelsen til energiteknolog. Generelt set ligger mange sprogfag på listen over ""upopulære"" studier. Da ansøgertallene for de videregående uddannelser kom frem i går, viste tallene for første gang i ni år et fald i antallet af unge, der har søgt ind på en videregående uddannelse. Det fik uddannelsesminister Søren Pind (V) til at tale om et ""stilfærdigt opgør med uddannelsessnobberiet"", fordi unge gennem flere år har valgt de akademiske uddannelser til og vendt ryggen til de faglærte uddannelser. Den 28. juli får de kommende studerende at vide, hvilket studie de kommer ind på.",Emma Toft,Indland,2017-07-06T07:45:00+00:00,https://www.dr.dk/nyheder/indland/se-top-ti-listerne-kun-fire-vil-helst-laese-brasilianske-studier,DR
,,,,,,,https://www.dr.dk/nyheder/tema/drenge-fanget-i-grotte,DR
Sygeplejerskestuderende føler sig presset til at gå syge på arbejde,"Studerende må bruge studiedage eller feriedage til at indhente sygedage, siger de studerendes sammenslutning, der mener, at reglerne bliver fortolket for hårdt.",Indhent fravær i ferien Studerende: Umenneskelige krav Indskærper reglerne,"Hvis du melder dig syg med influenza, må du indhente det forsømte i ferien. Som almindelig lønmodtager lyder det helt usandsynligt, men det er virkeligheden for sygeplejestuderende i praktik, lyder kritikken fra Sygeplejestuderendes Landssammenslutning, SLS. Nogle studerende føler sig presset til at kvitte ferie- og fridage for at kompensere for eventuelle sygedage. Sådan er erfaringen fra de studerendes organisation, siger SLS' formand Kamilla Futtrup. Flere gange i løbet af uddannelsen er de studerende i praktik, og i bekendtgørelsen står der, at de skal være 30 timer om ugen i klinik plus 10 timer studietid, så det bliver i alt 40 timer om ugen. - Vores erfaring er, at de her regler bliver fortolket alt for hårdt. Det betyder, at hvis den studerende ikke har været der i gennemsnitligt 30 timer, så kan de finde på at sige, at så kan vi ikke indstille dig til eksamen uden et fagligt argument, siger Kamilla Futtrup. Når de studerende bruger studiedage og fridage på klinikken, når de har været syge, skyldes det af frygt for, at det går ud over deres uddannelse, mener deres formand. - Det er et klart og tydeligt billede af hvor stor en stressfaktor, det er, at nogle kliniksteder forventer, at man skal være der 100 procent og ikke har lov til at være syg, siger Kamilla Futtrup. Der er praktiksteder, der tolker bekendtgørelsen helt bogstaveligt, og de studerende får derfor at vide, at de skal spare timer sammen, så de har noget på kontoen, hvis de bliver syge. Eller at de skal bruge studiedage på klinikken, hvis de har været syge eller komme ind i deres ferie og indhente det forsømte. Da Dansk Sygeplejeråds analyseafdeling i marts og april lavede en studielivsundersøgelse blandt de studerende med 2.860 respondenter, valgte flere uopfordret at skrive kommentarer om, at det er svært at have sygedage i praktikforløb. Det oplevede Cecilie Dam Christensen, som er studerende i Silkeborg. - Jeg tænkte, at det næsten er umenneskelige krav, for vi bliver syge lige som alle andre mennesker. Og i forvejen er presset stort, når man kommer ud i praktik. Det er nye mennesker og nye arbejdsgange, og man ønsker at gøre det bedst muligt. Cecilie Dam Christensen har selv oplevet at gå på arbejde på praktikstedet, selvom hun var syg. - Jeg mødte op, syg med influenza, fordi jeg netop var bange for ikke at kunne nå de timer, jeg skulle. De kunne godt se, at jeg var rigtigt syg og endte med at sende mig hjem. Men jeg skulle til gengæld finde et andet tidspunkt, hvor jeg kunne indhente de timer, jeg var gået hjem, siger hun. Bente Rindsig Pedersen, der er afdelingsleder på sygeplejerskeuddannelsen i VIA i Aarhus, er overrasket over arbejdsforholdene, som de studerende møder på klinikkerne. VIA har som uddannelsessted pligt til at sørge for, at praktikstederne hverken presser syge studerende på job eller sender nogen på arbejde, som burde holde fri. Når det er sagt, erkender Bente Rindsig Pedersen, at reglerne er fleksible og åbne for fortolkning. - Nogen kan tåle fravær, fordi de er godt med i forhold til deres læringsudbytte. Andre har sværere ved det og er nødt til at kompensere ved at komme ind for at sikre, at de har fået deres læringsudbytte, siger Bente Rindsig Pedersen. Sygeplejestuderende Cecilie Dam Christensen forstår godt, at der bliver stillet krav til, hvad de studerende skal nå at lære i praktikkerne. - Det er helt fair, at det er nogle krav, og der er et læringsudbytte, vi skal nå på det semester. Men jeg tænker samtidigt, at det ikke skal være X antal timer, der skal afgøre, om man har nået målet, siger Cecilie Dam Christensen. Hun mener, at praktiksteder har andre muligheder for at følge med i, om de studerende har nået det, de skal. - Vi har jo ugentlige evalueringer med vores kliniske vejleder, der følger op på, om vi har nået det, vi skal. For de studerendes formand er målet klart: - Mit højeste ønske er et bedre samarbejde mellem professionshøjskoler og praktiksteder. Og det er helt klart uddannelsesinstitutionernes ansvar, siger Kamilla Futtrup. - De skal blive enige om, hvad den gode sygeplejerske skal kunne, når vedkommende er færdig, siger hun. Hos VIA i Aarhus vil afdelingleder på sygeplejeuddannelsen Bente Rindsig Pedersen nu indskærpe arbejdesvilkårene over for vejlederne på både uddannelsen og praktikstederne. - De studerende skal ikke have dårligere arbejdsvilkår end det øvrige personale, understreger hun. Opdateret 16/07/2018 14:39: Antallet af studie-timer rettet.",Birgitte Wulff,Østjylland,2018-07-16T11:26:00+00:00,https://www.dr.dk/nyheder/regionale/oestjylland/sygeplejerskestuderende-foeler-sig-presset-til-gaa-syge-paa-arbejde,DR
Politiet savner viden om betonblok trods et utal af henvendelser,"Politiet efterlyser information om sten, der blev kastet fra motorvejsbro og dræbte en tysk kvinde. ",,"Hundredevis af danskere har henvendt sig til Fyns Politi i sagen om en 30 kilo tung betonblok, der søndag morgen blev kastet ned fra en fynsk motorvejsbro. Sagen har ekstraordinær stor interesse hos befolkningen, men trods de flere hundrede henvendelser, mangler politiet vigtig viden om de sten, der blev kastet ved Langesøvej mellem afkørsel Blommenslyst og afkørsel Vissenbjerg. - Vi mangler stadig informationer om, hvor de fire sten, der blev smidt ned fra motorvejsbroen, stammer fra, siger politikommissær Michael Lichtenstein fra Fyns Politi, der leder efterforskningen. En 33-årig tysk kvinde blev dræbt på stedet, mens manden blev såret. Deres 5-årige søn slap uden store skrammer og er sendt hjem til Tyskland. Den dræbte kvinde er blevet obduceret, og resultatet viser, at der ikke er nogen tvivl om, at betonblokken dræbte kvinden, fortæller Michael Lichtenstein. Kvindens 36-årlige mand, der blev hårdt kvæstet, blev opereret i går. Han er nu umiddelbart udenfor livsfare og stabil, men er fortsat indlagt på Odense Universitetshospital, hvor han bliver holdt i kunstigt koma. Fyns Politi har i forbindelse med sagen fået flere henvendelser fra borgere og firmaer, der ønsker at udlove en dusør til sagens opklaring. -Henvendelserne om dusører vidner om, hvor meget den her sag berører offentligheden, siger Michael Lichtenstein.",Mette Richardt,Indland,2016-08-23T15:54:00+00:00,https://www.dr.dk/nyheder/indland/politiet-savner-viden-om-betonblok-trods-et-utal-af-henvendelser,DR
Blodmånen glæder entusiaster verden over. Se alle billederne her,,,,Victor Schrøder Friis,,2018-07-28 00:00:00,https://www.dr.dk/nyheder/video-blodmaanen-glaeder-entusiaster-verden-over?focusId=3472667,DR
En tredjedel af verdens kongepingviner er forsvundet,"På blot 30 år er en enorm pingvinkoloni svundet med 88 procent, viser nye helikopter- og satellitbilleder. Klimaforandringer kan stå bag.",Kongepingvinerne kan uddø Et blødt hjerte for den majestætiske pingvin,"Denne artikel er blevet opdateret, da det har været nødvendigt at specificere, at kongepingvinkolonien på Ile aux Cochons udgør cirka en tredjedel af alle kongepingviner på verdensplan. Der bliver færre og færre kongepingviner på den franske ø, Ile aux Cochons, der ligger mellem Madagaskar og Antarktis. I 1980’erne var øen spækket med mere end en halv million vraltende kongepingvinpar, der ynglede på øens særlige landskab. I dag har satellit- og helikopterbilleder fra 2015 og 2017 vist, at der kun er 60.000 ynglende pingvinpar tilbage på øen. Den kollapsede koloni af kongepingviner på Ile aux Cochons udgør cirka en tredjedel af alle kongepingviner i verden. Ifølge den nye undersøgelse af pingvinbestanden, som er publiceret i Antarctic Science Journal, er årsagen til det enorme fald endnu usikker. Dog nævner forskerne, at øens beplantning har ændret sig, hvilket kan påvirke kongepingvinernes yngleforhold. Det undrer ikke Tobias Wang, professor i zoofysiologi ved Aarhus Institute of Advanced Sciences. - Kongepingvinerne kan jo ikke flyve som andre fugle, så de er bundet til øen. Når miljøet ændrer sig, bliver de nødt til at tilpasse sig ændringerne fysiologisk og adfærdsmæssigt, og det kan være svært, siger Tobias Wang. Kolonien af kongepingviner på den 67 kvadratkilometer store ø plejede at være den andenstørste pingvinkoloni i verden. Men nu er antallet af royale pingviner svundet med 88 procent. Det er skidt, fordi det kan få konsekvenser for vores økosystem, forklarer Tobias Wang. - Effekten af pingvinernes forsvinden er rigtig svær at forudsige. Når en art, der er i toppen af fødekæden, forsvinder, kan det have enormt store indvirkninger på økosystemet. Det kan være alvorligt, siger han. En af miljøforskerne bag undersøgelsen, Henri Weimerskirch, har i tidligere forskning beskrevet, at kongepingvinerne ikke længere kan leve på Ile aux Cochons i 2050, hvis klimaforandringerne fortsætter som nu. Og faktisk har forskerne længe forudsagt, at den globale opvarmning vil true kongepingvinbestanden - og potentielt udslette arten helt. Ifølge forskning fra 2008 publiceret i PNAS, har voksne kongepingviner ni procent mindre chance for at overleve, hvis havoverfladens temperatur stiger med 0,26 grader - og netop varmere verdenshave er en kendt konsekvens af den globale opvarmning. Selvom der bliver færre og færre kongepingviner, fandt forskere i marts måned hele 1,5 millioner hidtil udokumenterede pingviner af arten 'adelie' på Antarktis. Det er trods alt glædelige nyheder - særligt for personer som Tobias Wang, der har et blødt hjerte for fuglene. Han er især fascineret af pingvinernes unikke dykkerevner, der er blevet specialiseret, efter pingvinerne mistede deres evne til at flyve. - Det er de bedst dykkende fugle, der findes. De store kongepingviner kan dykke ned til 300 meter og kan være nede i mange minutter. De er temmelig imponerende, siger Tobias Wang. Selvom det angiveligt ser sort ud for pingvinerne på Ile aux Cochons, er kongepingvinen endnu ikke registreret som truet på IUCN’s liste over truede dyrearter.",Mette Scheel Persson,Klima,2018-07-31T16:33:00+00:00,https://www.dr.dk/nyheder/viden/klima/en-tredjedel-af-verdens-kongepingviner-er-forsvundet,DR
Ingen mandlige jordemødre og ingen kvindelige datamatikere: Her er studierne uden det modsatte køn,"På de maritime områder bliver kvinderne eftertragtet, mens nogle sygeplejersker må kigge langt efter mænd på studiet.",Studier med ligelig og helt skæv kønsfordeling,"Da i alt 65.165 kommende studerende i nat fik tilbudt en studieplads, var 56 procent af dem kvinder. Og på fem af uddannelserne rundt om i landet vil nogle af de kvindelige studerende i deres kommende studietid ikke få selskab af nogen mandlige studiekammerater. På jordemoderuddannelsen i København, Esbjerg og Aalborg er der ikke optaget én eneste mand. Ligesom kvinderne på Københavns audiologopædiuddannelse, der er uddannelsen som høre-, tale- og læsepædagog, også må undvære det modsatte køn. Se hele listen for ""kvindeuddannelserne"" i grafikken øverst i artiklen. På i alt 25 uddannelser skal mændene ligeledes uddanne sig uden kvindelige medstuderende. Det gælder blandt andet på uddannelsen som datamatiker i Aalborg, diplomingeniør i elektronik i Aarhus og på VVS-installøruddannelsen i København. Øverst i artiklen kan de se hele listen for uddannelserne uden kvinder. Årets optag ændrer ikke på den kønsmæssige sammensætning af optaget i forhold til 2015 og 2016, hvor der også var flest kvinder. På studier inden for det økonomisk-merkantile område er fordelingen mellem mænd og kvinder 50/50. Det gælder for eksempel studier som finansøkonom og markedsføringsøkonom. Sådan har fordelingen nogenlunde set ud siden 2010. Det studie, hvor begge køn er repræsenteret, men hvor fordelingen er allermest skæv, er inden for et maritime område. Her får kvinderne formentlig voldsom travlt på dansegulvet til studiefesterne, for af de 100 studerende, som i år er blevet optaget inden for området, er kun to af dem er kvinder. Det maritime område dækker over uddannelser som skibsassistent, kystskipper, fisker eller skibsmaskinist. Se hele listen med kønsopdelinger fra Uddannelses- og Forskningsministeriet her.",Sabrina Uldbæk Skjødt,Indland,2017-07-28T06:45:00+00:00,https://www.dr.dk/nyheder/indland/ingen-mandlige-jordemoedre-og-ingen-kvindelige-datamatikere-her-er-studierne-uden,DR
,,,,,,,https://www.dr.dk/nyheder/tema/eu-kritiserer-polen,DR
Markant færre senge på hospitalsafdelinger skaber bekymring,,,,Morten Søgaard,,2018-07-10 00:00:00,https://www.dr.dk/nyheder/faerre-senge-mange-patienter-og-udsigt-til-langt-flere-patienter-skaber-bekymring?focusId=3441085,DR
Markant færre senge på hospitalsafdelinger skaber bekymring,,,,Morten Søgaard,,2018-07-10 00:00:00,https://www.dr.dk/nyheder/faerre-senge-mange-patienter-og-udsigt-til-langt-flere-patienter-skaber-bekymring?focusId=3484754,DR
Markant færre senge på hospitalsafdelinger skaber bekymring,,,,Morten Søgaard,,2018-07-10 00:00:00,https://www.dr.dk/nyheder/faerre-senge-mange-patienter-og-udsigt-til-langt-flere-patienter-skaber-bekymring?focusId=4059120,DR
Nogle evakuerede grønlændere kan flytte hjem,Flere af de 33 evakuerede beboere i bygden Innaarsuit kan vende hjem,,"Fareområdet er indskrænkes ved den grønlandske bygd Innaarsuit, som kom i fokus, fordi et stort isbjerg gik på grund tæt på bygden. Frygten var, at isbjerget ville dele sig, så en stor flodbølge kunne oversvømme bygden. Nu oplyser Grønlands Politi, at fareområdet nu går fra strandkanten til ti meter op i terrænet. Byens dagligvarebutik, fiskefabrik og elværk vil dog fortsat være lukket, og borgere, der bor tæt på stranden, må fortsat ikke vende hjem. - Politiet skal gøre opmærksom på, at anvisningerne skal følges, og der må ikke ske færden inden for fareområdet, lyder anvisningen til bygdens 169 beboere. 7. juni sidste år blev bygden Nuugaatsiaq ved Uummannaq, der også ligger ved Grønlands vestkyst, ramt af en flodbølge, som blev udløst af et jordskred. Fire personer mistede livet. /ritzau/",,Indland,2018-07-17T09:50:00+00:00,https://www.dr.dk/nyheder/indland/nogle-evakuerede-gronlaendere-kan-flytte-hjem,DR
"Læger og sygeplejersker: 'Useriøst', 'uansvarligt' og 'rigtig dårlig ide' at nedlægge regioner","Der mangler et klart alternativ, når et parti som Dansk Folkeparti foreslår at aflive regionerne, lyder det.","Efterlyser et klart alternativ ""En rigtig dårlig ide"" Abespil DF: Der vil altid være bekymringer","Det er et af Dansk Folkepartis ”vigtigste” krav til den sundhedsreform, der skal forhandles om i dette efterår: Regionerne skal afskaffes, staten skal overtage ansvaret for sundhedsvæsenet og en lang række opgaver skal placeres ude i kommunerne. Men fra en række centrale aktører i sundhedssystemet kommer der nu en klar advarsel til DF samt de to mindste regeringspartier, Liberal Alliance og Konservative, som også vil nedlægge regionerne. Ingen af de adspurgte organisationer har det som en decideret mærkesag at bevare regionerne, men det vil på nuværende tidspunkt være både ”uansvarligt”, ”useriøst” og i det hele taget en ”rigtig dårlig ide” at nedlægge dem, lyder det blandt andet fra læger og sygeplejersker, mens Dansk Patienter konkluderer, at det ikke er et forslag, de støtter. - Når man kigger på de meget konkrete problemer, vi lige nu har i sundhedsvæsenet med underfinansiering, en nødlidende psykiatri, overbelastning og andre problemer, så virker det ærlig talt lidt virkelighedsfjernt at begynde at tale om at ændre strukturen på sundhedsvæsenet, siger Andreas Rudkjøbing, formand for Lægeforeningen, der har over 30.000 medlemmer. - Hvis vi kaster sundhedsvæsenet ud i en kæmpestor reform, så vil der selvsagt ikke være overskud og ressourcer til at tage sig af de meget konkrete udfordringer, som virkelig er påtrængende. Så jeg er bekymret for, at det vil gå dårligere i en årrække, siger han. Danske Patienter, der er en paraplyorganisation for patient- og pårørendeforeninger, er enig med Dansk Folkeparti i, at der er brug for mere sammenhæng mellem regioner og kommuner i patienters behandlingsforløb. Men det løser man ikke ved at nedlægge regionerne, mener formand Camilla Hersom, som i stedet peger på fælles økonomi, fælles ledelse og muligheden for at trække på fælles personale som oplagte indsatsområder for at forbedre samspillet mellem regioner og kommuner. Camilla Hersom fastslår, at forslaget om at nedlægge regionerne ""ikke er et forslag, vi støtter"". - Vi er ikke sat i verden for at forsvare regionerne, og vi kan også pege på ting, der burde foregå bedre. Men helt overordnet mener vi faktisk, at de har løst deres opgave, og at det er nødvendigt at have en størrelse på enhederne i sundhedsvæsenet, der svarer nogenlunde til det, regionerne er i dag, siger Camilla Hersom. - Hvis man vil nedlægge regionerne, skylder man svar på, hvad alternativet så skal være. I vores optik er det i hvert fald ikke at flytte opgaven til kommunerne, for det er kommunerne ikke klar til, siger hun. Samme grundholdning har formanden for Dansk Sygeplejeråd, Grete Christensen, der kalder det ”en rigtig dårlig ide” at nedlægge regionerne. - Det er en dårlig ide at fokusere på en strukturel ændring, når udfordringen er mere indholdsmæssig og handler om kvalitet, sammenhæng i sundhedsvæsenet og en række andre ting, siger Grete Christensen. De seneste tal fra regionerne viser, at det på en række centrale områder går langt bedre end for ti år siden med at levere resultater. Eksempelvis er ventetiden til operationer faldet ganske markant, mens medarbejdernes sygefravær er dalet kraftigt – fra 2009 til 2014 med 15 procent. Ifølge Kjeld Møller Pedersen, der er professor i sundhedsøkonomi og -politik ved Syddansk Universitet, leverer regionerne varen og gør det i øjeblikket godt under de betingelser, der er i sundhedsvæsenet. - Regionerne har levet op til at holde budgetterne, de har øget produktiviteten, og kvaliteten har været i orden. Der er indført kræftpakker med betydelig succes. Så det er svært at finde hår i suppen, siger han. Et af Dansk Folkepartis vægtigste argumenter for at nedlægge regionerne er, at der mangler en entydig ansvarsplacering i sygehusvæsenet. Der foregår et ”abespil” mellem de forskellige instanser, når der skal placeres et ansvar, mener DF. Men det kan Kjeld Møller Pedersen ikke genkende. - ”Abespillet"" betyder, at der skal skubbes ansvar rundt. Det mener jeg faktisk ikke er tilfældet, siger professoren. Han har svært ved at se fordelen ved et statsligt styret sygehusvæsen, som Dansk Folkeparti har foreslået. - Et decentralt sundhedsvæsen, som vi kender det med regionerne, er altid karakteriseret ved, at man er tættere på borgerne. Det, der skal være godt i Nordjylland, er sikkert ikke hensigtsmæssigt i Region Hovedstaden. - Og det er problemet ved et statsligt styret sygehusvæsen. Her går man ud fra, at den samme model er lige relevant alle steder i landet. Den model, vi har i dag, tager hensyn til, at der er forskel fra landsdel til landsdel, siger Kjeld Møller Pedersen. Dansk Folkeparti erkender, at regionerne på flere områder har gjort fremskridt over de seneste år, men samtidig kan partiet få øje på en række områder, hvor der er klar plads til forbedring. - Jeg kan pege på fælles it, vagtcentraler eller hvordan vi sikrer læger i alle dele af landet. Det er bare tre ting, jeg hurtigt kan komme på, hvor det går knap så godt. Det har gjort, at patienterne mister mere og mere tillid til vores sundhedsvæsen, siger sundhedsordfører Liselott Blixt (DF). Hun udtrykker forståelse for, at læger, sygeplejersker og patienter kan være bekymrede for omfattende strukturændringer indenfor sundhedsvæsenet. - Den bekymring vil altid være der, og derfor skal vi også være rigtig gode til at forsikre personalet om, at der ikke sker ændringer i deres dagligdag. Den bliver jo, som den altid har været. Det er blot nogle lag, vi skærer fra, og etablerer en mere direkte forbindelse. Væk med noget af det bureaukrati, som ligger i dag, fordi der er så mange lag. - Men vi vil da være lydhøre overfor personalet, og hvilke forslag de kan have til strukturen for sygehusene. Men jeg kan da godt forstå, man er bekymret. Det er man altid, når der sker noget indenfor ens arbejdsplads, siger Liselott Blixt. Overskriften er rettet fredag eftermiddag. Ordet ”patienter” er slettet, da citaterne i overskriften kommer fra Lægeforeningen og Dansk Sygeplejeråd – og ikke Danske Patienter.",Johan Blem Larsen,Politik,2018-08-17T04:15:00+00:00,https://www.dr.dk/nyheder/politik/laeger-og-sygeplejersker-userioest-uansvarligt-og-rigtig-daarlig-ide-nedlaegge,DR
Regionerne går uvis fremtid i møde: Løkke tager beslutningen i efteråret,"Venstre-formand vil styrke det nære sundhedsvæsen. Det kan ske på bekostning af regionerne.
",Endnu ikke taget en beslutning,"""Kill your darlings"" På dansk: ""Slå dine yndlinge ihjel."" Overstående vending er en populær leveregel blandt forfattere, iværksættere og også på landets fineste ministerkontor, Statsministeriet. Det handler selvfølgelig om landets fem regioner, der ser ud til at gå en uvis fremtid i møde, efter at partiformand, statsminister og opfinder Lars Løkke Rasmussen (V) på et pressemøde ikke vil garantere deres fortsatte overlevelse. Venstre-formanden opfandt selv regionerne tilbage i 2007 i sit job som indenrigsminister, da den daværende VK-regering gennemførte en strukturreform. Nu kan de 11 år gamle regioner være på vej til at forsvinde igen, når regeringen til efteråret præsenterer en reform, der skal bringe sundhedsvæsenet nærmere borgerne, forklarer Lars Løkke Rasmussen. Regeringen vil arbejde for, at kommuner, sygehuse og læger samarbejder bedre, end det sker i dag. - Hvis det fører til, at der også skal ske noget med regionerne, så er vi også parate til at se på det. Ikke fordi strukturelle ændringer er et mål i sig selv, siger Lars Løkke Rasmussen (V). Statsministeren understreger, at beslutningen endnu ikke er taget, men at han hverken vil lægge sig fast på, at regionerne absolut skal ""bestå"" eller nedlægges. Venstres samarbejdspartnere i den blå blok ønsker alle at nedlægge regionerne. Dansk Folkeparti har foreslået, at sundhedsvæsenet i fremtiden skal høre under kommunerne. Venstre har hidtil sagt, at man er åben for ""strukturelle ændringer"". På den modsatte fløj er partierne derimod enige om at bevare regionerne. Regeringen fremsætter inden længe en omfattende reform, der skal sætte retningen for de næste ti års sundhedspolitik. Foruden en reform af sundhedsområdet præsenterede Venstre på pressemødet fire andre fokusområder, der ventes at optage regeringen i efteråret: En sammenhængsreform, et fokus på psykisk sårbare, erhvervsuddannelser og klima.",Nicolas S. Nielsen,Politik,2018-08-17T11:15:00+00:00,https://www.dr.dk/nyheder/politik/regionerne-gaar-uvis-fremtid-i-moede-loekke-tager-beslutningen-i-efteraaret,DR
Bandekrig presser skadestue: Sygeplejersker er utrygge og går med overfaldsalarm,"Bandekrigen i Esbjerg presser personalet på Sydvestjysk Sygehus, der skal håndtere både offer, familie og rivaler efter sammenstød.",Seks skuddramaer på et år Overfaldsalarmer skal skabe sikkerhed,"Når grupper i Esbjergs kriminelle miljø kommer op at slås, skaber det udfordringer på Sydvestjysk Sygehus’ fælles akutmodtagelse. For når ofrene efter en skudepisode eller et slagsmål kommer ind på skadestuen tropper både familie, venner og nogle gange rivaler op ved indgangen til sygehuset. Det fortæller Christian Jørgensen, der er ledende oversygeplejerske. - Det er et dobbeltpres, fordi man både forsøger at redde liv og samtidig skal forholde sig til, at der står nogen lige udenfor døren og vil ind, siger han. Seks skudepisoder, en lang række slagsmål, knivstikkerier og påkørsler har det sidste år hærget Esbjerg efter de to kriminelle bander, der går under navnene Stengårdsvej-gruppen og Kvaglundgruppen er røget i konflikt. Senest endte konflikten i et skuddrama midt i Esbjerg natten til fredag i sidste uge. Derfor er udfordringerne på skadestuen også stadig uvante for sygeplejersker og læger på Sydvestjysk Sygehus. - Mange af dem (familie, venner etc., red.) søger med ind på skadestuen for selv at ville tage hånd om den tilskadekomne. Når personalet så bremser deres videre vej ind på behandlingsområdet, kan det godt udløse nogle voldsomme hændelser, siger han. Christian Jørgensen fortæller, at personalet især bliver mødt af grov tiltale og trusler fra pårørende eller rivaler til bandemedlemmer, der er blevet indlagt. - De er meget utrygge ved situationen. Når der kommer et offer ind fra et bandeopgør, er man allerede på stikkerne, fordi man ved, at der kan komme noget efterfølgende. Derfor opfordrer Christian Jørgensen de ansatte til at tage sikkerhedsforanstaltninger. - Vi anbefaler vores personale at gå med overfaldsalarmer i det område, hvor vi er eksponeret for overfald. Det er nede i akutafdelingen, hvor der kan troppe folk op, der er meget vrede eller udadreagerende i forbindelse med en bandekonflikt. Overfaldsalarmerne er ikke et nyt tiltag, men bandekonflikten gør, at det nu er ekstra vigtigt at minde hinanden om at bruge dem, siger han. Han understreger, at skadestuen ikke er et farligt område, men der kan opstå situationer, som personalet gerne vil være forberedt på. På Bispebjerg Hospital ved København har man denne sommer indført nye skærpede sikkerhedsforanstaltninger netop for at ruste personalet til at håndtere banderelaterede besøgende, efter man også her har oplevet vold og trusler i forbindelse med bandekrig.",Simon Brix og Louise Mandrup,Syd- og Sønderjylland,2018-08-21T15:35:00+00:00,https://www.dr.dk/nyheder/regionale/syd/bandekrig-presser-skadestue-sygeplejersker-er-utrygge-og-gaar-med,DR
12 års had-kærlighedsforhold: Venstre i syv sind om regionerne,"Venstre har i løbet af årene haft mange holdninger til, om regionerne skal nedlægges.",Dikkende lammehale Bedre resultater Langt fra skråsikre Holst: Regioner leverer varen,"Regionernes fremtid er til debat på et hovedbestyrelsesmøde i regeringspartiet Venstre i dag. Det sker op til, at regeringen kommer med sit længe bebudede sundhedsudspil - og i kølvandet på internt uro i Venstre om netop den afskaffelse af regionerne, som mange i partiet forventer regeringen vil foreslå. Det er langt fra første gang, at regionernes fremtid har skabt stor intern debat i Venstre. Vi spoler lige tiden tilbage til 12. august 2011. Venstre holder sommergruppemøde på solskinsøen Bornholm. - Regionerne skal afskaffes per 1. januar 2013, sagde daværende sundhedsminister Bertel Haarder (V) flankeret af statsminister Lars Løkke Rasmussen (V), der få uger efter udskriver folketingsvalg. Så spoler vi lige tiden yderligere et halvt år tilbage - til februar 2011. - Vi har ikke opfundet regionerne for at afskaffe dem igen. Idéen med regionerne er at skabe større organisationer, der kan løfte sundhedsopgaven. Det er overordnet gået godt, sagde Lars Løkke Rasmussen til Politiken. På få måneder foretager Venstre altså en 180 graders vending og går nu til valg på at nedlægge de fem regioner, der siden indførelsen af strukturreformen i 2007 har drevet det danske sygehusvæsen. En reform, Løkke selv som indenrigs- og sundhedsminister selv stod bag. I stedet skal de fem regioner erstattes af tre professionelle bestyrelser, hvis det står til Venstre i 2011. - Sådan fremtidssikrer vi en endnu bedre og ensartet behandling af patienterne over hele landet, sagde Bertel Haarder på pressemødet. Frem mod Venstres sommergruppemøde er historien om kursskiftet begyndt at sive til medierne, og det får daværende politisk ordfører Ellen Trane Nørby (V) til at blotlægge interne uenigheder i Venstre. - Vi tillader os ikke at hoppe med på hverken bevare- eller nedlæggevognen. Vi har slet ikke haft mulighed for at tage debatten, og den starter vi nu på sommergruppemødet. Der har altid været mange forskellige holdninger til regionerne i partiet, siger hun og henviser blandt andet til dårlige erfaringer i Norge. Også daværende folketingsmedlem Britta Schall Holberg (V) var stærkt forundret på baggrund af historierne om nedlæggelsen af regionerne. - Jeg har meddelt Venstres gruppe, at jeg under ingen omstændigheder stemmer for nedlæggelse af regionerne, lød det fra Britta Schall Holberg, der også når at kalde sit eget parti for ""en dikkende lammehale"" over for Dansk Folkeparti og De Konservative. De gode resultater fra regionernes drift af sygehusene er begyndt at tikke ind i 2011. Efter at have fungeret i fire år er antallet af operationer og behandlinger steget med fem-seks procent om året, og ventetiden til en operation er faldet i gennemsnit 53 dage. Desuden overholdes budgetterne, og langt flere kræftpatienter overlever deres sygdom. Tallene viser dog også, at det er en dyr, bureaukratisk omgang at få regionerne til at fungere - på to år er udgiften til administrativt personale steget med 700 millioner kroner. Lars Løkke Rasmussen skaber selv regionerne i 2007, fordi det står klart for ham, at det danske sygehusvæsen er sakket alvorligt bagud, når der måles i forhold til andre lande. Særligt muligheden for at overleve en række meget alvorlige sygdomme såsom kræft er dårligere end i lande, vi normalt sammenligner os med. Efter folketingsvalget i september 2011, der som bekendt medfører et magtskifte og en ny statsminister i skikkelse af Helle Thorning-Schmidt (S), var Venstre længe tavse om regionerne. Men i april 2013 brød daværende kommunalordfører Jacob Jensen tavsheden og sagde til Berlingske Nyhedsbureau: - Vi er partiet, der siger det samme før valget som efter valget. Så det er stadig holdningen, at regionerne skal nedlægges, og at der for sundhedsdelen i stedet etableres tre områder, som er ledet af bestyrelser, lød det. Men herfra begynder det for alvor at stå klart, at Venstre ikke er helt så skråsikre længere. I september 2013 sade daværende sundhedsordfører Sophie Løhde (V) til Altinget.dk: - Fra Venstres side har vi ikke afskrevet os muligheden for at gå fra en tre-leddet offentlig sektor til en to-leddet. Og en måneds tid senere - 6. oktober 2013 - kommer partiformand Lars Løkke Rasmussen så på banen i langt blødere vendinger: - Det er helt klart, at jo bedre regionerne performer, jo bedre de bruger vores penge, jo større grad af patienttilfredshed, desto mindre behov er der for at lave det om. Jeg er ret udogmatisk med hensyn til det, sagde han til Politiken. Og godt to år efter at Jacob Jensen udtalte at Venstre er partiet, der siger det samme før valget som efter valget, får han et spørgsmål om, hvorvidt regionerne bliver afskaffet med en Venstre-statsminister efter valget. - Det kan jeg ikke sige, for vores holdning er ikke gjort op, i forhold til om vi ønsker, at regionerne skal nedlægges – i og med at vi ikke har en færdig model for, hvordan det skal se ud alternativt, sagde Jacob Jensen. Kort inde i valgkampen i juni 2015 fremlægger Venstre et større sundhedsudspil, og nu står det klart, at partiet er villige til at give regionerne fire år til at forbedre sig: - Vi siger i dag meget klart, at nu skal der leveres. Vi giver regionerne den her valgperiode til at levere på de syv mål, vi har sat op. Og kan man ikke det, så har vi også paratheden til at finde andre løsninger, forklarede Lars Løkke Rasmussen. I november 2017 - kort før valget til kommuner og regioner - konkluderede Venstres kommunalordfører, Carl Holst, at regionerne har leveret varen. - Der er ingen aktuelle overvejelser om at finde på noget andet end de fem regioner, understreger Carl Holst, der er tidligere regionsrådsformand i Region Syddanmark. - Lever de op til de syv krav, som de skulle måles på? Ja, det er der meget, der tyder på, og derfor er der ikke aktuelle overvejelser om at erstatte dem, sagde han til P1-programmet Slotsholmen. Det er velkendt, at både Liberal Alliance, Konservative og Dansk Folkeparti ønsker en nedlæggelse. Den helt centrale årsag til, at DF kræver en nedlæggelse af regionerne er ifølge partiformand Kristian Thulesen Dahl, at der mangler en entydig ansvarsplacering i sygehusvæsenet, og at der foregår et ""abespil"" i øjeblikket. Og så spoler vi tiden frem til Venstres sommergruppemåde i august sidste år. Venstre-formanden, der selv opfandt regionerne tilbage i 2007, da den daværende VK-regering gennemførte en strukturreform, brugte anledningen til at komme med en ny melding. Nu kan de 11 år gamle regioner være på vej til at forsvinde igen, måtte man forstå. Regeringen vil arbejde for, at kommuner, sygehuse og læger samarbejder bedre, end det sker i dag, forklarede Løkke og fastslog: - Hvis det fører til, at der også skal ske noget med regionerne, så er vi også parate til at se på det. Når regeringens sundhedsudspil fremlægges, sandsynligvis senere i denne måned, står det klart, hvad regeringen vil med regionerne.",Theis Lange Olsen,Politik,2018-08-17T08:57:00+00:00,https://www.dr.dk/nyheder/politik/12-aars-had-kaerlighedsforhold-venstre-i-syv-sind-om-regionerne,DR
"Sygeplejen er rykket tættere på Svend Åge: 'Jeg kører 400 meter i min kørestol, og når det går op ad bakke, kører jeg bare baglæns'",Kommunerne har siden 2014 ansat mange flere sygeplejersker til at tage sig af borgerne – tæt på borgernes hjem.,Glad for at aflaste sygehuset Særlige klinikker Mere end sygepleje,"Svend Aage Grinderslev fra Esbjerg har haft et tryksår på sin hæl siden december, men han behøver ikke tage på sygehuset for at få såret renset og behandlet. Hver gang han skal til behandling, ruller den tidligere sømand en tur henover gaden til sygeklinikken. - Det er rigtig dejligt, at jeg bare kan køre herover. Der er jo kun 400 meter, og når det går op ad bakke, så kører jeg bare baglæns. De seneste fire år har kommunerne i gennemsnit ansat 15 procent flere sygeplejersker. Det sker, fordi patienterne tidligere udskrives fra sygehusene, og at flere af de opgaver, som sygehusene hidtil har taget sig af, nu er landet på kommunens bord. Og derfor bliver borgerne i stedet behandlet i deres eget hjem eller i en sygeplejeklinik, som det er tilfældet for Svend Aage Grinderslev. Den tidligere sømand føler, at han som borger er med til at aflaste sygehusene, efter at der er oprettet sygeplejeklinikker i Esbjerg Kommune. - De småpiger på sygehusene, de løber fandeme stærkt. Og så kan man også være med til at aflaste sygehusvæsenet med de her sygeplejeklinikker. Sådan et sygehusophold er jo dyrt, og jeg tror, at jeg de sidste 10 år har fået min del af min skattepenge tilbage. Det er sygeplejerske Astrid Tellstrøm, der tager imod Svend Aage Grinderslev på sygeplejeklinikken. Hans sår er næsten helet, og han får skiftet bandage på sin fod. I Esbjerg Kommune har de oprettet seks særlige sygeplejeklinikker. I 2018 åbner der seks mere. Det betyder, at de borgere, der kan holde til det, skal tage turen til den lokale sygeplejeklinik. Kun de, der er for syge til at møde op i sygeplejeklinikken, får hjemmebesøg. På den måde kan alle borgere blive behandlet tættere på deres hjem, end hvis de blev behandlet på sygehusene. Sygeplejerske, Astrid Tellstrøm oplever, at løsningen i Esbjerg er den bedste for både patienter og sygeplejersker. - Vi har bedre arbejdsforhold, når det er på en klinik, og borgerne er glade for, at de kan komme herhen, hvor det er de samme sygeplejersker, de møder hver gang. For 78-årige Svend Aage Grinderslev er det også dejligt, at sygeplejeklinikken giver ham muligheden for at komme ud. - Det er ikke kun sygeplejen, jeg kommer her for. Dagcenteret er jo et behageligt sted, hvor vi også hygger os. Der er en dejlig frisk tone hernede.",Casper Lykkegaard Pedersen,Indland,2018-08-16T14:32:00+00:00,https://www.dr.dk/nyheder/indland/sygeplejen-er-rykket-taettere-paa-svend-aage-jeg-koerer-400-meter-i-min-koerestol-og,DR
Rygere: Sygeplejersker og tandlæger kan gøre en forskel,"Antallet af rygere stiger, men flere vil gerne holde op, hvis de får det anbefalet. ",Rygrad som en regnorm Rygestop er ikke et frit valg,"Knap en fjerdedel af den voksne befolkning - helt nøjagtigt 23,1 procent - hiver fra tid til en anden en smøg op af lommen og sætter den mellem læberne. For første gang i 20 år er antallet af rygere stigende, men det kan sygeplejersker, læger og tandlæger måske være med til at ændre på. I Sundhedsstyrelsens undersøgelse af danskernes rygevaner svarer 17 procent af dem, der har været i gang med et rygestopkursus i 2018, at opfordringer fra sundhedspersonale var medvirkende til, at de gik i gang med kurset. På Aalborg Universitetshospital har man tilbudt rygestopkursus til patienter, der venter på eller er i behandling siden 2003. Det har en god virkning, forklarer Lise Søndergaard, der er sygeplejerske og leder af hospitalets sundhedsfaglige informationscenter. - Hvis man som patient bliver indlagt med lungebetændelse eller skal opereres, så prøver vi at sige, at man får en bedre sårheling og et bedre efterforløb med færre komplikationer, hvis man ikke ryger. Og det gælder for en lang række behandlinger, siger hun. - Vi står ikke med en løftet pegefinger. Vi prøver at være imødekommende og positive. Som noget af det første i forbindelse med en indlæggelse kan rygere bliver tilbudt nikotin-erstatning. Derefter handler det om at tage et skridt ad gangen, siger Lise Søndergaard. - Først spørger vi, om man kan blive røgfri op til operationsdagen, og om man måske kan overskue det de første 14 dage til 4 uger efter operationen. Vi prøver at opdele det lidt i etaper i stedet for bare at sige, at nu skal du være røgfri resten af livet. Det kan være rigtigt svært, hvis man har røget i 30 til 40 år. - Rigtig mange ønsker at stoppe med at ryge, men nogle oplever måske selv, at de har rygrad som en regnorm. Vi ved, at det er rigtig svært, og derfor vil vi gerne hjælpe, forklarer hun. Hos Sundhedsstyrelsen er man ikke i tvivl om effekten af sygeplejersker, læger og tandlægers råd og vejledning. - Det virker, fordi sundhedspersonalet i forvejen er inde og tale om en sundhed og livsførelse, siger Niels Sandø, konstitueret enhedschef i styrelsens forebyggelsesenhed. Han henviser til erfaringer, der viser at kun omkring fire procent af rygerne lykkes med at stoppe ved at tage en kold tyrker fra den ene dag til den anden, mens kurser og vejledninger modsat er langt mere effektive. - Hvis man bruger de tilbud der er, så er det 30 til 40 procent, der har held til at holde med at ryge, siger han. - Det her med at stoppe er ikke bare et frit valg. Det er en afhængighed, man skal arbejde væk. Så det er rigtig vigtigt, at man tager imod den hjælp, der eksisterer, og at man som sundhedsprofessionel henviser til de tilbud, der er i kommunen, hos stoplinjen eller lignende. I 2016 røg 21 procent af danskerne dagligt eller lejlighedsvist.",Klaus Videbæk,Nordjylland,2019-01-04T14:00:00+00:00,https://www.dr.dk/nyheder/regionale/nordjylland/rygere-sygeplejersker-og-tandlaeger-kan-goere-en-forskel,DR
Praktiserende læger har flere patienter end nogensinde før,I 2018 er antallet af patienter per praktiserende læge på det hidtil højeste niveau.,"Læge, sygeplejerske eller sekretær Bekymret for fremtiden","Det kan være svært at få en tid hos lægen, og telefonkøen er oftest lang. Det er virkeligheden for mange danskere, når de prøver at komme i kontakt med deres læge. Antallet af patienter per praktiserende læge er steget hvert år siden 2012, og i dag er antallet på det hidtil højeste niveau. Således er der lige nu 1643 patienter per læge, viser en ny analyse fra Praktiserende Lægers Organisation. Særligt slemt står det til i Region Nordjylland, hvor en læge i gennemsnit har 1828 patienter. Årsagen til de mange patienter per læge skyldes ifølge de Praktiserende Lægers Organisation, at antallet af praktiserende læger falder, mens antallet af patienter stiger. En lægepraksis kan vælge at lukke for flere nye patienter, når den har flere end 1600 patienter tilknyttet per læge. Men Lægeklinikken i Sulsted i Nordjylland har netop åbnet op for nye patienter. De forsøger nemlig at løse lægemanglen på en alternativ måde. - Vi prøver at optimere, så vi bruger vores ressourcer bedst muligt. Det handler jo også i høj grad om, at vi får lov at bruge vores hjælpepersonale bedst muligt - blandt andet sygeplejersker, laboranter og sekretærer i klinikken. Det kan for eksempel betyde, at ikke alle patienter med ondt i halsen bliver tilset af en praktiserende læge, men bliver set af en sygeplejerske, siger Nitnoi Winsløw, praktiserende læge hos Lægeklinikken i Sulsted. Presset på lægerne er mange steder så stort, at nye læger vælger at holde sig væk fra området, eller at nuværende læger stopper tidligere end planlagt på grund af det store arbejdspres. For lægerne i Lægeklinikken Sulsted betyder det meget, at de både er flere læger og sygeplejersker til at tilse patienterne. Udover de fire praktiserende læger i huset har de fire sygeplejersker og et par uddannelseslæger tilknyttet. - Det er helt afgørende, at det er de meget lægespecifikke ting, der kommer frem til mig. Det betyder selvfølgelig også noget, at vi har en god sundhedspædagogik med vores patienter, så de selv løfter og løser rigtig meget, siger Nitnoi Winsløw. Selvom situationen lige nu er stabil i Sulsted, er Nitnoi Winsløw bekymret for fremtiden. - Jeg kan godt være bekymret for de næste år. På den lange bane glæder jeg mig utroligt meget over, at vi får uddannet en masse nye læger fra Aalborg Universitet. Jeg håber, at de bliver i lokalområdet, siger hun.",Katrine Seier,Nordjylland,2018-08-28T06:40:00+00:00,https://www.dr.dk/nyheder/regionale/nordjylland/praktiserende-laeger-har-flere-patienter-end-nogensinde-foer,DR
Vi stoler mest på jordemødre - og mindst på politikere,Jordemødrene er for andet år i træk blevet kåret til Danmarks mest troværdige faggruppe.,Topper for andet år i træk,"Når man er allermest sårbar, har man brug for folk, man kan stole på. Derfor er det heller ikke helt tilfældigt, at det for andet år i træk er jordemødrene, som danskerne peger på som de mest troværdige i Radius' årlige undersøgelse af holdningen til forskellige faggruppers troværdighed. Det mener Jordemoderforeningens formand Lillian Bondo i hvert fald. - Folk møder os, når de går igennem noget af det bedste - og også tit noget af det hårdeste, som er sket i deres liv. I de situationer er det vigtigt som jordemødre at kunne kommunikere på en enkel måde for at kunne nå mennesker, som er et sted, hvor de ikke nødvendigvis tager alt ind. Jordemoderformanden er glad for placeringen på sine medlemmers vegne. - Det her er en cadeau til den indsats, som vores medlemmer gør, når de knokler i hverdagen under nogle krævende betingelser, siger Lillian Bondo om undersøgelsen, som blev offentliggjort torsdag. Jordemødrene kom sidste år med blandt de faggrupper, som de udvalgte danskere er blevet bedt om at forholde sig til, og for andet år i træk topper de troværdighedsanalysen. I alt 2040 danskere i alderen 18-75 år har deltaget i spørgeskemaundersøgelsen, som Radius' har gennemført de seneste 10 år. På de næste pladser kommer sygeplejersker og læger foran politibetjente og bibliotekarer. I den anden ende af spektret ligger politikere, bilforhandlere og journalister. - Det er selvfølgelig ikke bare en spøg, men det er da en lidt speciel størrelse. Og vi har både journalister, bilforhandlere og politikere, som er ordentlige og troværdige. - Jeg ville ikke blive overrasket, hvis vi byttede plads med sygeplejersker og læger her i toppen med jævne mellemrum - generelt har folk tillid til os alle i sundhedsvæsenet. Placeringen i troværdighedsundersøgelsen bliver dog ikke brugt næste gang, at Lillian Bondo skal forhandle overenskomst for sine medlemmer. - Der henviser vi til det evidensbaserede, det man kan måle. Og det synes jeg, at vi i sundhedsvæsenet sammen får de bedste resultater ud af, siger jordemoderformanden med adresse til forårets overenskomstforhandlinger.",Flemming Brandt,Indland,2018-08-23T17:19:00+00:00,https://www.dr.dk/nyheder/indland/vi-stoler-mest-paa-jordemoedre-og-mindst-paa-politikere,DR
Frustrerede læger: Hvorfor skal mange fødsler i år gå ud over budgettet næste år?,"Budgetforhandlinger i landets regioner får stor betydning for, hvor hurtigt læger og sygeplejersker på landets hospitaler skal løbe.",Effektivitet = mere besparelse Husholdningsbudget og regionsbudget Kvaliteten af behandlingen er vigtigst,"Lige nu forsøger politikerne i landets regioner at få enderne til at nå sammen i budgetforhandlingerne. Det skal besluttes, hvor mange penge der skal være til de forskellige afdelinger. Men det kan være svært at planlægge, når man eksempelvis ikke ved, hvor mange hofteoperationer eller hvor mange fødsler, der kommer næste år. På Aalborg Universitetshospital er antallet af fødsler steget med 20 procent siden 2016, men der er ikke kommet flere penge til afdelingen. - Derfor har vi i løbet af en længere periode løbet rigtig stærkt på fødegangen. Når vi løber stærkere, skulle man tro, at det var godt for alle parter. Men problemet er, at de samme penge skal spares på et senere tidspunkt, og derfor skubber vi problematikken foran os, siger Søren Lunde, læge og tillidsmand på fødeafdelingen på Aalborg Universitetshospital. Søren Lunde sammenligner det med en fabrik i det private erhvervsliv, hvor antallet af patienter svarer til produktionen på fabrikken. - Hvis fabrikken et år producerede 20 procent ekstra, ville den blive belønnet. Men i det offentlige har vi lige det modsatte. Hvis vi er mere effektive, så skal vi spare endnu mere næste år, siger han. Men det er den måde, budgetlægningen fungerer på i dag. Det siger Jakob Kjellberg, professor i sundhedsøkonomi på VIVE, det Nationale Forsknings- og Analysecenter for Velfærd. - Det ville jo være herligt, hvis man kunne sige, at når der kommer flere patienter, så kommer der flere penge. Sådan styres vores velfærdssamfund ikke. Man har en finanslov og nogle økonomiaftaler, og så er det regionens ansvar at få det til at passe. Hvis der så kommer flere patienter, end man havde forudset, så bliver det lidt vanskeligere at få pengene til at passe, men så må man spare et andet sted, siger Jakob Kjellberg. Formanden for Regionsrådet i Region Nordjylland Ulla Astman kan godt forstå, at de ansatte føler sig pressede på hospitalerne. - Der skal leveres mere hvert eneste år, det er den vej, det går. Det kommer de ansatte på hospitalerne måske til at opleve som besparelser og omlægninger af arbejdsgange, siger Ulla Astman. På Aalborg Universitetshospital kan personalet ikke løbe hurtigere. - Man kan i høj grad sige, at vi har oplevet, at budgettet har været én ting og virkeligheden en anden. Der har været en voldsom stigning i antallet af fødsler de seneste år, men budgettet er ikke fulgt med. Tværtimod har vi skulle spare hvert eneste år, siger Søren Lunde. Derfor kommer der ikke nødvendigvis flere penge bare fordi der kommer flere patienter, ifølge Jakob Kjellberg. Det er finansloven og økonomiaftaler, der styrer budgetterne. - Det minder om et almindeligt husholdningsbudget. Hvis bilen skal på værksted, må familien tilpasse sig på feriekontoen. Det er egentlig samme logik, der gør sig gældende på et regionsbudget, siger Jakob Kjellberg. Når man spørger fødselslægen, hvor man kan spare i hospitalsverdenen og stadig være der for de fødende, er der ikke et enkelt svar. Alligevel er der ifølge Søren Lunde en mulig løsning. - Vi har tre store sygehuse i regionen. Spørgsmålet er, om vi kan blive ved med at have råd til dem alle, eller om man skal se på, om der er råd til de store vagtberedskaber. Det er jo rigtig dyrt at have folk på arbejde om natten og i weekenderne, siger Søren Lunde. Han pointerer, at det vigtigste under alle omstændigheder er kvaliteten af behandlingen. - På den ene side skal borgerne have tæt til sygehuset. Men på den anden side må man sige, at kvaliteten i behandlingen må og skal være det vigtigste. Hellere køre lidt længere og få en korrekt behandling, siger han. Budgetforhandlingerne i Region Nordjylland slutter den 25. september.",Katrine Seier,Nordjylland,2018-08-29T16:15:00+00:00,https://www.dr.dk/nyheder/regionale/nordjylland/frustrerede-laeger-hvorfor-skal-mange-foedsler-i-aar-gaa-ud-over,DR
,,,,,,,https://www.dr.dk/nyheder/tema/tildaekningsforbud,DR
"Opdatering af ”tidsrøveren” udskudt: Ærgerligt, men hellere at det bliver gjort ordentligt",Både overlæger og sygeplejersker ærgrer sig over at opdateringen af Sundhedsplatformen er udskudt.,Skarp kritik af Sundhedsplatformen,"Det er rettidig omhu, at en vigtig opdatering af it-systemet Sundhedsplatformen bliver udskudt. Sådan lyder det fra Vibeke Westh, der er formand for Dansk Sygeplejeråd i Kreds Hovedstaden. Opdateringen skulle efter planen have været udrullet i november sammen med en opdatering af landspatientregistret, det såkaldte LPR3. Men opdateringen af LPR3 er blevet udskudt til 2019 - og derfor har de to regioner nu også valgt at udsætte opdateringen af Sundhedsplatformen til februar 2019. Selvom sygeplejerskerne ærgrer sig, så er det den rigtige beslutning, mener Vibeke Westh: - På den ene side er det ærgerligt, at de opdateringer, der skulle gøre livet meget, meget nemmere for os og reelt gøre arbejdet bedre og sikre systemet, ikke kommer til at være der, siger hun og tilføjer: - Men på den anden side, hvis ikke systemerne kan tale sammen, så går det jo ikke. Region Hovedstaden har fået skarp kritik fra Rigsrevisionen, fordi regionen udgav systemet før det var klart. Formand for Overlægeforeningen, Lisbeth Lintz, er enig i, at det er bedre at vente lidt længere på opdateringen, end igen at begå fejl: - Selvom det ikke er os alle sammen, der bander lige meget over den, så er der ingen tvivl om, at ”tidsrøveren”, som mange af os kalder den, for mange skaber en meget besværlig hverdag, siger hun og fortsætter: - Derfor ville det være rart, hvis opdateringen kunne komme i morgen fremfor at vi nu skal vente et halvt års tid på den, men omvendt er det vigtigt at systemerne er gode og at opdateringen er velforberedt.",Marcel Mirzaei-Fard,Sjælland,2018-08-07T14:53:00+00:00,https://www.dr.dk/nyheder/regionale/sjaelland/opdatering-af-tidsroeveren-udskudt-aergerligt-men-hellere-det-bliver,DR
,,,,,,,https://www.dr.dk/nyheder/tema/kollapset-bro-i-genova,DR
25.000 ansatte må pakke smøgerne væk: Region vil indføre totalt rygeforbud ,Region Syddanmark vil indføre samme rygepolitik på alle regionens arbejdspladser.,Detaljerne skal diskuteres Politisk opbakning til rygestopkursus,"25.000 ansatte i Region Syddanmark skal i fremtiden lade smøgerne ligge i tasken, så længe de er på arbejde. Regionen vil nemlig indføre rygeforbud på samtlige arbejdspladser i organisationen. På de fire syddanske sygehuse er det allerede forbudt at tænde en cigaret i arbejdstiden - både indendøre og udenfor. Den rygepolitik eller noget lignende skal udbredes til resten af regionens arbejdspladser, fortæller regionsdirektør Jane Kragelund. - Vi er jo én organisation, og derfor vil vi gerne have, at man har det på samme måde, uanset om man er ansat på et sygehus eller i regionrådshuset, siger hun. I et oplæg til den fælles rygepolitik fremgår det, at det ikke er tilladt at ryge i arbejdstiden, uanset om medarbejderen er til møde, på kursus, på udflugt eller lignende væk fra arbejdspladsen. Men det er et punkt, der stadig skal diskuteres inden den endelige politik vedtages, fortæller Jane Kragelund. - Hvis man er på rådighedsvagt og er hjemme. Er det arbejdstid? Eller hvis man er på kursus uden for regionens matrikel. Hvilken politik gælder så? Det er nogle af de spørgsmål, vi diskuterer. Lone Rasmussen er med i arbejdsgruppen som medarbejdernes repræsentant. Hun mener, at det er helt naturligt at få en fælles rygepolitik. - Ellers kan det give frustrationer hos medarbejderne, hvis vilkårene ikke er ens for de ansatte. Det er jo den samme arbejdsplads, siger hun. Hun påpeger også, at der er nogle detaljer, der skal præciseres. Det er for eksempel Lone Rasmussens personlige holdning, at hvis man er på kursus, er det rygepolitikken på den pågældende matrikel, der gælder. Ifølge Jane Kragelund er arbejdsgruppen meget opmærksom på ikke at krænke den personlige frihed med et totalt rygeforbud. - Sådan må det jo ikke blive. Derfor har vi også behov for at diskutere politikken med vores medarbejderrepræsentanter for at sikre de rigtige balancer i gråzonerne. Lone Rasmussen forventer, at de ansatte vil få tilbudt et rygestopkursus. Og det er der også opbakning til fra politisk side, siger Stephanie Lose til JydskeVestkysten. - Vi ved, at det kan give rigtig god mening, hvis man får hjælp til at stoppe med at ryge. Så vi er bestemt åbne for at kigge på det, siger hun til avisen. Ifølge den foreløbige plan vil den fælles rygepolitik komme på hovedudvalgets dagsorden til godkendelse i starten af april og vil træde i kraft i sensommeren 2019.",Louise Mandrup (interview),Syd- og Sønderjylland,2019-01-14T15:15:00+00:00,https://www.dr.dk/nyheder/regionale/syd/25000-ansatte-maa-pakke-smoegerne-vaek-region-vil-indfoere-totalt-rygeforbud,DR
Hot and cold: Lone arbejder i vintertøj på supersygehusets stueplan - kollegerne sveder på de øverste etager,"Der er varmt i det nye supersygehus i Skejby, men på de nederste etager har de problemer med kulde. ","Patienter må vente andre steder ""Det er ikke i orden""","Mens patienter og personale sveder på de øverste etager i den nybyggede del af Aarhus Universitetshospital, som DR Østjylland har beskrevet de seneste dage, går sekretærer og sygeplejersker i stue- og kælderplan omvendt rundt med skistrømper og -undertrøjer samt islandske sweatre. Det fortæller Lone Steen, som arbejder som sekretær på øre-næse-halsklinikken i stueetagen i det nye byggeri. - Det er jo som to forskellige verdener. Jeg ved ikke, hvad der er værst. At svede eller at gå og fryse, spørger hun. Onsdag krævede regionsrådsformand i Region Midtjylland en redegørelse, fordi DR Østjylland kunne fortælle, at patienter og personale i dele af det nye supersygehus svedte i op mod 30 graders varme. Samtidig går ansatte på forskningsgangen i kælderetagen uden for i deres pauser for at få varmen, og på øre-næse-halsklinikkens gang sidder Lone Steen med skistrømper og stor trøje på i arbejdstiden, fordi det trækker fra gangen. - Det er jo nogle gange som at gå en tur om vinteren, hvor det blæser. Den gamle del af hospitalet er ganske fin at komme i, men så snart du kommer ind i det nye, er det koldt, og dine slimhinder bliver tørre, siger hun. Også Annette Hjuler, der er sygeplejerske på Klinik for Bækkenbundslidelser i stueetagen, oplever, at der fire ud af fem arbejdsdage er for koldt i klinikken. - Dage, hvor der er rigtig køligt hernede, sidder man med sjælevarmere oven på uniformen og undertrøjer under, og når vi mærker på hinanden, er vi faktisk iskolde, siger hun. Kulden går også ud over patienterne, der kommer til undersøgelse for vandladningsproblemer, fordi kulden øger tissetrangen, forklarer hun. - Vi beder dem om at komme med fyldt blære, og så kan det godt knibe med at holde sig, hvis man skal vente for længe her i vores kølige temperaturer, så ofte beder vi dem blive ude i det store venteområde, hvor der er lunere, siger Annette Hjuler. Ud over sekretærer, sygeplejersker, læger, laboranter og patienter holder sygehusets lønafdeling og bogholderi med cirka 100 kontoransatte også til i de to nederste etager, og hospitalsledelsen vurderer, at omkring 150 ansatte er berørte af kulden. Det er ikke rimeligt, at patienter og personale skal fryse, erkender hospitalets sygeplejefaglige direktør, Inge Pia Christensen - Det er ikke i orden, at vi sætter personale i rum, hvor de nærmest skal have vintertøj på for at være i dem, siger hun. Hun indrømmer dog, at problemet med de kolde rum har stået på, lige siden de første afdelinger flyttede ind i de nye bygninger i foråret, fordi de nederste etagers klimaanlæg er indstillet til at nedkøle maskiner i nogle af rummene. - Når man så samtidig har rum, der skal have en temperatur, så man kan sidde og arbejde, og de er i umiddelbar nærhed af hinanden, kræver det et ventilationssystem, der kan honorere det. Det er vi også fast overbeviste om, at det nok skal komme til, siger hun og tilføjer: - Det tager bare betydeligt længere tid, end vi havde forventet, siger hun. Hun forsikrer, at ledelsen har indledt en tættere dialog med hospitalets tekniske afdeling, og hvis det viser sig, at teknisk afdeling alligevel ikke kan regne systemet ud, er hun også parat til at finde andre tekniske løsninger. - Jeg vil være ked af at udtale mig om teknik lige nu, men vi kan jo ikke have en situation, hvor folk sidder og skal have vintertøj på, når der er 30 graders varme udenfor, siger hun. Lone Steen og hendes nærmeste kolleger flytter til nye lokaler til oktober. Hun misunder ikke dem, der skal overtage lokalerne, men hun glæder sig til selv at få andre vilkår. - Det er jo lidt nemmere at arbejde, når man ikke fryser, siger hun.",Tina Vestergaard Andersen,Østjylland,2018-08-03T06:15:00+00:00,https://www.dr.dk/nyheder/regionale/oestjylland/hot-and-cold-lone-arbejder-i-vintertoej-paa-supersygehusets-stueplan,DR
,,,,,,,https://www.dr.dk/nyheder/viden/temaer/tema/den-videnskabelige-forklaring-pa-i-landsproblemer,DR
Første gang i 20 år: Flere tænder smøgen,"Antallet af rygere steg i 2018, og det kalder Kræftens Bekæmpelse en katastrofe.",,"For første gang i to årtier er andelen af rygere steget. Det viser den årlige undersøgelse af rygevaner blandt 5.017 danskere, som Sundhedsstyrelsen og tre organisationer står bag, skriver Politiken. I 2016 røg 21,1 procent af befolkningen, men sidste år steg andelen til 23,1 procent. De seneste to årtier har små sporadiske stigninger afbrudt et generelt fald, men nu er der statistisk sikkerhed for, at kurven over rygerandelen er knækket opad, lyder konklusionen. Hos Kræftens Bekæmpelse kalder projektchef for tobaksforebyggelse Niels Them Kjær udviklingen for 'en katastrofe', fordi 5.000 dør af kræft hvert år, fordi de har røget. Han ønsker højere priser, mindre markedsføring og flere røgfrie miljøer. Sundhedsminister Ellen Trane Nørby (V) advarer mod at reducere diskussionen om rygning til et spørgsmål om pris. - Der skal en kulturændring til overalt i samfundet for at knække kurven nedad, siger hun. Uden for regeringen siger Socialdemokratiet til Politiken, at ""en prisstigning ikke er fremmed for os"" Dansk Folkeparti støtter en mindre prisstigning, hvis det kan gøres uden at ramme socialt skævt. Alternativet har tidligere foreslået, at priserne skal hæves. Og det forslag står man ved. /ritzau/",,Indland,2019-01-03T05:19:00+00:00,https://www.dr.dk/nyheder/indland/forste-gang-i-20-ar-flere-taender-smogen,DR
,,,,,,,https://www.dr.dk/nyheder/tema/16-arig-skuddraebt,DR
Fængselsbetjente skal uddannes i tidligere fængsel ved Horsens,Regeringen og DF vil omdanne dele af det tidligere åbne fængsel Møgelkær til at uddanne fængselsbetjente.,Mangel på fængselbetjente,"For under et år siden lød beskeden, at statsfængslet i Møgelkær skulle lukke. Men snart genåbner fængslet nær Horsens som uddannelsessted for fængselsbetjente, da ambitionen er at uddanne flere. Det besluttede regeringen og Dansk Folkeparti med årets finanslov, og nu er parterne blevet enige om placeringen. - I lyset af de mange indsatte i landets fængsler optager vi flere fængselsbetjente, og netop derfor har vi brug for at tiltrække flere nye elever til uddannelsen, siger justitsminister Søren Pape Poulsen (K) i en meddelelse. Kriminalforsorgen beskæftiger cirka 2200 fængselsbetjente fordelt i hele Danmark, der i dag alle uddannes i Birkerød. På den nye uddannelse vil der være plads til 50 elever. I øjeblikket er der mangel på fængselsbetjente. For at øge optaget af elever er det nødvendigt at nå ud til flere grene af Danmark, vurderer parterne. - Med en ny uddannelse for fængselsbetjente i Vestdanmark opretter vi endnu en vigtig uddannelse i Jylland og udnytter samtidigt faciliteter, der ligner det, eleverne kommer til at arbejde med i fremtiden, siger Søren Pape Poulsen. Han ser frem til at besøge uddannelsesinstitutionen, når den senere i år står klar til at huse elever. De nuværende faciliteter i fængslet betyder, at den nye uddannelsesinstitution kan etableres hurtigt. Finansieringen fremgår af finansloven for 2019, hvor der er afsat 49,1 millioner kroner i 2019 og 21,2 millioner kroner årligt fra 2020-2022 til etablering og drift. /ritzau/",,Politik,2019-02-22T09:51:00+00:00,https://www.dr.dk/nyheder/politik/faengselsbetjente-skal-uddannes-i-tidligere-faengsel-ved-horsens,DR
Hård kritik af nye sygeplejersker: De lærer ikke håndværket,"Nye sygeplejersker mangler praktiske færdigheder, advarer tillidsmand.",Sans for sygepleje Mere tid til håndværk,"Det tager tre et halvt år at uddanne sig til sygeplejerske, og heraf bliver knap halvandet år tilbragt i praktik. Men når en nyuddannet sygeplejerske får eksamensbeviset i hånden, ved hun kun meget lidt om at arbejde med patienter. Det mener Gert Mosbæk, tillidsrepræsentant for sygeplejerskerne på øre-, næse-, halskirurgisk afdeling på Aalborg Universitetshospital. Han frygter, at sygeplejersker uden evner for faget slipper gennem uddannelsen. - Der er jo noget fundamental sygepleje, som nogle ikke har sans for. Og her er det vigtigt, at vi får de rigtige mennesker på de rigtige steder, siger Gert Mosbæk. Formanden for Sygeplejestuderendes Landssammenslutning i Aalborg, Frida Skytt, er enig i kritikken. Uddannelsen har for meget fokus på teori og for lidt fokus på praksis, og når de studerende kommer i praktik, har de uddannede sygeplejersker alt for travlt til at lære fra sig, mener hun. - Vi løber bare efter og observerer. Der er ikke tid til, at vi kan afprøve vores færdigheder, siger Frida Skytt. - Når vi kommer ud på den anden side og skal have et job, er der mange, der får et chok. Vi har ikke set, hvordan det er at være sygeplejerske, siger hun. Helle Kjærager Kanstrup, der er næstformand for Dansk Sygeplejeråd Nordjylland og medlem af rådet for sygeplejeuddannelsen på UCN, erkender, at der er for lidt praktisk arbejde i uddannelsen. - De studerende bliver stærke i teori og dokumentation. Men de har brug for mere tid til håndværket ude ved patienterne, siger hun.",Bendt Godtberg,Nordjylland,2018-09-02T08:46:00+00:00,https://www.dr.dk/nyheder/regionale/nordjylland/haard-kritik-af-nye-sygeplejersker-de-laerer-ikke-haandvaerket,DR
"Sygeplejersker skal bygge bro for patienter som Bo: ""Det er tid til at gøre noget gennemgribende""",Danske Regioner vil have en landsdækkende ordning med 1.000 brobyggersygeplejersker.,Regioner: 1.000 sygeplejersker skal bygge bro KL: Det skal vi have set på,"Når den 71-årige kronisk syge lungepatient Bo Schwartz bliver udskrevet efter en af sine mange hospitalsindlæggelser, føler han sig ofte overladt til sig selv. Det var dog ikke tilfældet, da han for nyligt blev udskrevet efter behandling for en gevaldig lungebetændelse. Hospitalet tilbød ham hjælp fra en såkaldt følge-hjem-sygeplejerske, som fulgte ham hele vejen fra hospitalssengen til eget hjem, bar hans iltmaskine op ad trappen til 3. sal og skabte overblik over medicin og hjemmeplejeaftaler. - Jeg kommer nok nemmere igennem det denne gang, end jeg har gjort de andre gange, hvor jeg bare er blevet sendt hjem og har stået der med fletningerne i postkassen og selv måttet finde ud af det hele, siger Bo Schwartz. Står det til Danske Regioner, skal patienter over hele landet tilbydes en ordning, der minder om den, Bo Schwartz har fået. Ifølge regionsformand Stephanie Lose (V) oplever for mange patienter, at de selv må holde styr på behandling og medicin, når ansvaret for behandlingen for eksempel overgår fra hospital til hjemmesygepleje eller praktiserende læge. - Det er tid til at gøre noget gennemgribende nu, og derfor er vores forslag, at man ansætter op mod 1.000 brobyggersygeplejersker og definerer, at det er en rettighed for de patienter, der har brug for det, siger Stephanie Lose. Ifølge regionsformanden vil det især være oplagt at tilbyde en brobyggersygeplejerske til multisyge, kronisk syge, ældre og psykiatriske patienter med komplekse og langvarige sygdomsforløb. Det skal allerede ske under indlæggelsen, men sygeplejersken skal især spille en rolle i forbindelse med udskrivelsen. - Nogle af de allersvageste og sårbare borgere, som har allerflest kontakter på tværs af sektorer, bliver ikke hjulpet godt nok i dag. Dem vil vi gerne hjælpe bedre, siger Stephanie Lose. Hos Kommunernes Landsforening er formand for sundheds- og ældreudvalget Jette Skive (DF) positivt stemt over for idéen. - Vi skal virkelig have kigget på det her på en helt ny måde, for vi får flere og flere borgere hjem fra hospitalerne, som er mere og mere komplekse, når de kommer. Så et eller andet skal der gøres, siger Jette Skive. Hun vil nu gennemgå forslaget og derefter indlede en dialog med regionerne. Hjemme hos Bo Schwartz er håbet, at flere kan få glæde af den samme hjælp, som han har fået. At andre patienter kan blive fulgt hjem af en sygeplejerske, der kan holde overblikket, klappe dem på hånden og sige, at det hele nok skal gå. - Det kan ikke måles og vejes. Det kan ikke vurderes i kroner og ører. Det kan kun vurderes i én eneste ting, og det er livskvalitet, siger han.",Lisbeth Quass,Indland,2018-09-21T05:07:00+00:00,https://www.dr.dk/nyheder/indland/sygeplejersker-skal-bygge-bro-patienter-som-bo-det-er-tid-til-goere-noget,DR
"Det risikerer du som kunde, hvis din bank bliver midtpunkt for en skandale",,,,Mads Korsager Nielsen,,2018-09-14 00:00:00,https://www.dr.dk/nyheder/det-risikerer-du-som-kunde-hvis-din-bank-bliver-midtpunkt-en-skandale,DR
"Regeringen vil barbere 1,8 timer af skoleskemaet hver uge",Med et nyt folkeskoleudspil lægger regeringen op til at give eleverne kortere skoledage med mere fagundervisning.,Regeringen vil skrue ned for understøttende undervisning,"Folkeskolereformen har ikke haft en nem opvækst, siden den blev bragt til verden af et bredt flertal i Folketinget for fem år siden. Den er især blevet kritiseret for at have givet eleverne uforholdsmæssigt lange skoledage. Det vil regeringen nu lave om på ved at forkorte skoleugens længde med gennemsnitligt cirka 1,8 timer – inklusiv pauser – per klassetrin. Det fremgår af regeringens udspil, ""Folkets skole: Faglighed, dannelse og frihed – Justeringer af folkeskolereformen"". Eleverne i 0.-3. klasse får 90 timer mindre årligt – svarende til lidt over 2 timer ugentligt. Eleverne fra 4.-9. klasse får 60 timer mindre årligt svarende til 1,5 time ugentligt. - Vi ønsker grundlæggende ro om folkeskolen, men vi skal kombinere det med viljen og evnen til at justere undervejs, hvor det er nødvendigt. Det er præcis det, vi gør i dag, siger statsminister Lars Løkke Rasmussen (V) på et pressemøde på Lillevang Skole i Allerød. Her præsenterer han sammen med undervisningsminister Merete Riisager (LA) regeringens udspil, ""Folkets skole: Faglighed, dannelse og frihed – Justeringer af folkeskolereformen"". Netop Merete Riisager har været en af folkeskolereformens skarpeste kritikere, før hun selv blev minister for den. Da reformen blev vedtaget i 2013, var det uden Liberal Alliances stemmer, og dengang kaldte hun reformen ""en katastrofe, der venter på at indtræffe"". På pressemødet i dag betoner hun, at regeringens udspil skal give skolerne større frihed, så de kan hæve fagligheden og planlægge skoledagen bedre for eleverne: - Det her er ikke et opgør med folkeskolereformen, det er justeringer af de elementer, som ikke har virket efter hensigten, siger Merete Riisager. Regeringen vil også reducere den såkaldte understøttende undervisning, der er tværfaglig undervisning som supplement til den almindelige undervisning, og i stedet give eleverne flere fagtimer. - Vi lytter til de skoler, de forældre og de børn, der siger, at der kan være problemer med at udnytte den understøttende undervisning godt nok, og at skoledagene kan blive rigeligt lange. Samtidig vil vi forbedre den understøttende undervisning, som resterer. Det handler altså om at forandre og justere for at forbedre, siger Lars Løkke Rasmussen. Den understøttende undervisning reduceres med gennemsnitligt knap tre timer ugentligt per klassetrin. Heraf veksles gennemsnitligt cirka 1,2 timer ugentligt per klassetrin fra understøttende undervisning til fagundervisning. Det svarer til 480 ekstra fagtimer i løbet af en elevs skolegang. Udgifterne til understøttende undervisning er mindre end til fagtimerne, fordi den understøttende undervisning både kan varetages af lærere og pædagoger, mens det kun er lærere, der kan undervise i fagtimer. Det betyder, at en times understøttende undervisning kan veksles til cirka 0,6 fagtimer. Regeringen kan ikke selv ændre folkeskolereformen - den er nemlig aftalt i en bred forligskreds med Dansk Folkeparti, Socialdemokratiet, De Radikale og SF. - Jeg håber, at vi nu kan få et bredt samarbejde på tværs af de partier, og at vi kan gå konstruktivt til værks og sammen finde de bedste løsninger for dem, det handler om, nemlig eleverne, siger Merete Riisager.",Rikke Gjøl Mansø,Politik,2018-09-11T08:56:00+00:00,https://www.dr.dk/nyheder/politik/regeringen-vil-barbere-18-timer-af-skoleskemaet-hver-uge,DR
Patient døde efter medicineringsfejl: Kan skyldes fejl i udskældt it-system,Sjællandske kræftpatienter fik mangelfuld behandling på grund af fejl i it-system.,"Stor sikkerhed for, at det ikke sker igen","11 alvorligt syge kræftpatienter har fået en mangelfuld behandling på Sjællands Universitetshospital i Roskilde på grund af Region Sjællands it-system, Sundhedsplatformen. Det skriver Politiken i dag. De 11 kræftpatienter, der fik kemoterapi, skulle være behandlet med et bestemt lægemiddel, der også var ordineret til patienterne, men ordinationen var forsvundet i Sundhedsplatformen, da de 11 patienter gik fra at være ambulante patienter til at være indlagt. Vicedirektør på Sjællands Universitetshospital Beth Lilja beklager fejlmedicineringen: - Det er vi da utroligt kede af. Det er absolut ikke optimalt på nogen som helst måde, at der er patienter, der ikke har fået den medicin, det var planlagt, at de skulle have. En af patienterne afgik ved døden. Efterfølgende har hospitalets ledelse erkendt, at det ""ikke kan udelukkes"", at den mangelfulde behandling, patienten fik, har været årsag til dødsfaldet. - Det er vi da påvirkede af, og det er utrolig trist. Nu var det jo en meget, meget syg patient, og vi ved ikke, om patienten var død under alle omstændigheder, siger Beth Lilja og tilføjer: - Patienten fik ikke alle de chancer, som det var planlagt, at patienten skulle have haft. Den patient, der døde, var ifølge Beth Lilja til Politiken en alvorligt syg mand, der blev indlagt på intensivafdelingen, hvor han ikke fik det ordinerede lægemiddel. I sidste måned besøgte Styrelsen for Patientsikkerhed hospitalets hæmatologiske afdeling for at udføre kontrol. Fejlmedicinering af de 11 patienter fremgår af den tilsynsrapport, styrelsen efterfølgende har udarbejdet. For at rette op på manglerne laver afdelingens personale ifølge Beth Lilja flere kontroller, ligesom der er sat undervisning i gang for både læger og sygeplejersker. Derudover er der rettet i Sundhedsplatformen, så der er ”stor sikkerhed for, at der ikke længere kan ske den type fejl”, siger Beth Lilja: - Den vurderer jeg som absolut minimal. Man kan jo aldrig nogensinde være 120 procent sikker på noget, men med alt det, der er sat i værk og med den store opmærksomhed, der er på området, så vurderer vi den som negligeabel. I august lagde Dansk Folkepartis sundhedsordfører op til, at Sundhedsplatformen skal skrottes. Liselott Blixt kritiserede, at it-systemet tidligere har været skyld i fejlmedicineringer af patienter, at kræftpatienter døde på ventelisten, og at læger har sagt op i protest over den elektroniske patientjournals fejl og mangler.",Per Gade Gyldenkærne,Sjælland,2018-09-20T06:46:00+00:00,https://www.dr.dk/nyheder/regionale/sjaelland/patient-doede-efter-medicineringsfejl-kan-skyldes-fejl-i-udskaeldt-it,DR
"Iraker mistænkt for drab i Chemnitz, burde have været udvist for to år siden",Tysk politi ruster sig til nye demonstrationer i den øst-tyske by Chemnitz.,Overrepræsentationen Nye demonstrationer varslet i dag,"De lovløse tilstande i den øst-tyske by Chemnitz har vakt forargelse og fordømmelse - blandt andre fra Tysklands kansler, Angela Merkel. Urolighederne begyndte, da en 35-årig tysk mand sidste weekend blev knivdræbt i byen. Politiet har efterfølgende anholdt to mænd for forbrydelsen; en iraker og en syrer. Og nu har det vist sig, at den anholdte iraker er en afvist asylansøger, som skulle have været udvist af landet tilbage i 2016. Han har opholdt sig i Tyskland på falske papirer lige siden. Myndighederne i delstaten Sachsen, hvor Chemnitz ligger, kendte godt til irakeren,og vidste godt, at han ikke var udrejst efter hans asylsag blev afvist. Ifølge formanden for Bundesdagens indenrigspolitiske udvalg, Andrea Lindholz (CSU), har irakeren haft mindst to falske identiteter. - Jeg ved, at han rejste med falske papirer, og at manden to gange har været i Holland, hvor han også brugte to identiteter, siger Andrea Lindholz ifølge ZDF. Over for samme medie kræver delstatsministerpræsident Michael Kretschmer, at offentligheden bliver fuldt oplyst i sagen. Samtidigt er tysk politi i øjeblikket ved at undersøge, hvem der lækkede arrestordren på den irakiske mistænkte til højre-ekstreme grupper. Lækagen af det fortrolige dokument giver næring til en udbredt mistanke om, at der findes et samarbejde mellem politiet i Sachsen og de ekstreme højregrupper i delstaten. Drabet på den 35-årige blev kulminationen på en længere periode, hvor den tyske offentlighed har observeret, at asylansøgere og indvandrere oftere og oftere er repræsenteret i voldstatistikker. Ifølge en opgørelse fra det nationale kriminalpoliti (BKA) er antallet af registrerede tilfælde af seksuelle overgreb begået af mindst en person med migrantbaggrund steget med 200 sager fra 2016 til 2017, hvor der i alt er registreret knap 3600 overgreb begået af migranter. Tal fra samme opgørelse viser, at gerningsmanden i omkring ti procent af mordsager på landsplan sidste år havde asylansøger- eller flygtningestatus. Flere af sagerne har skabt stor opmærksomhed og givet liv til debatten om flygtningepolitikken, heriblandt en sag om en 17-årig afghansk asylansøger, der er tiltalt for mordet på sin 15-årige ekskæreste. I Chemnitz frygter politiet nye sammenstød i dag - når demonstranter fra den yderste højrefløj endnu engang vil gå på gaden. Dagens demonstrationer er blandt andet arrangeret af det højre-nationalistiske parti AfD samt den indvandringskritiske protestbevægelse Pegida. Politiet venter at flere end 10.000 mennesker vil gå på gaden og har derfor bedt om forstærkninger, fortæller politi-chef i Sachsen, Jürgen Georgie: - Alle tilgængelige kræfter - vil understøtte vores indsats her i Sachsen, lyder det. I Søndags og mandags kom det til voldsomme sammenstød mellem højre-radikale og mod-demonstranter, og også til direkte forfølgelser af personer med udenlandsk udseende. 16 mennesker måtte køres til hospitalet med svære kvæstelser. Michael Kretschmer, ministerpræsident i delstaten Sachsen, fordømmer ligesom mange andre tyske politikere de angreb og optøjer, der har været i byen: - Det er den tyske stat, som har monopol på at bruge magt og sikre lov og orden, siger Michael Kretschmer. Demonstrationerne er varslet fra klokken 17 i eftermiddag.",Malthe Sommerand,Udland,2018-09-01T14:58:00+00:00,https://www.dr.dk/nyheder/udland/iraker-mistaenkt-drab-i-chemnitz-burde-have-vaeret-udvist-aar-siden,DR
,,,,,,,https://www.dr.dk/nyheder/udland/valgisverige,DR
Mogens vågnede op til 14 hovedløse duer: ”Det er ikke drengestreger”,"En dueavler i Sakskøbing oplevede i går, at en ukendt gerningsmand havde revet hovedet af 14 af hans brevduer.",Ikke drengestreger,"- Jeg troede ikke, at jeg havde nogen fjender. Men det må jeg åbenbart have, siger Mogens Stub fra Sakskøbing på Lolland. Onsdag morgen vågende Mogens Stub og sin kone Rena op til det frygtelige syn, at 14 af parrets duer lå hovedløse i deres dueslag. - Han har brudt ind i mit dueslag og slået 14 duer ihjel. Det var virkelig et sørgeligt syn. Jeg har fem tilbage, som han ikke kunne få fat i, lyder det fra Mogens Stub, som fortsætter: - Jeg har det ikke godt. Det må jeg ærlig indrømme. Jeg troede ikke, at det ville overgå mig, at jeg skulle grave 14 af mine kæledyr, som er mine avlsduer, ned i jorden. Selv om Mogens Stub ikke ved, hvem der har dræbt hans avlsduer, så understreger han, at det ligner en duekyndig, som står bag forbrydelsen. - Jeg kan se, at det er en mand, der ved, hvordan man slår en due ihjel. Alle 14 duer er døde, hvor det kun er hovedet, der er revet af. Og så dør de med det samme. Så nej, det er ikke drengestreger, siger Mogens Stub. Og selv om, han har anmeldt episoden til politiet, så er han stadig meget i tvivl om, hvem der kunne have gjort det. - Jeg ved ikke, om det er en konkurrent. Jeg tror dog ikke, at det er nogen i vores forening. Jeg tør i hvert fald ikke at anklage nogen for det, for jeg er ikke sikker på, hvem det er, siger Mogens Stub, der understreger, at han er meget tilfreds med politiets indsats og behandling af sagen. Duerne er vurderet til en samlet pris mellem 20.000 til 25.000 kroner. Opdateret den 07-09-2018 kl. 13.34 med billeder af de hovedløse duer fra Sydsjællands og Lolland-Falsters Politi.",Gustav Juul,Sjælland,2018-09-06T15:23:00+00:00,https://www.dr.dk/nyheder/regionale/sjaelland/mogens-vaagnede-op-til-14-hovedloese-duer-det-er-ikke-drengestreger,DR
,,,,,,,https://www.dr.dk/nyheder/tema/omskaering-af-drenge,DR
,,,,,,,https://www.dr.dk/nyheder/tema/pet-bog,DR
Populær gigtpille fordobler risikoen for blodprop i hjertet,"Ny forskning viser, at gigtpiller med stoffet diclofenac oftere har alvorlige bivirkninger. Pillerne er ekstremt udbredt i Europa, men i Danmark er brugen faldende.",Danmark er foran Hjertepatienter skal finde et alternativ,"Der findes ikke medicin uden bivirkninger. Det gælder også for almindeligt smertestillende medicin som fx Ibuprofen og Panodil. Men en stor, dansk undersøgelse viser, at tager man såkaldte 'gigtpiller' med stoffet diclofenac, øger man risikoen for fx blodpropper og andre alvorlige bivirkninger mere, end hvis man holder sig til alternativer. Overordnet viste undersøgelsen, som netop er blevet publiceret i det anerkendte tidsskrift British Medical Journal, at risikoen for bivirkninger var 20 procent større for diclofenac sammenlignet med ibuprofen og paracetamol (fx Panodil eller Pamol). Samtidig var risikoen for fx en blodprop i hjertet næsten dobbelt så stor i gruppen, der tog diclofenac, sammenlignet med den gruppe, der ikke tog nogen form for smertestillende medicin. Og det var selvom, at grupperne var udvalgt til at være så ens som muligt på alle andre områder. Fx deres overordnede risiko for hjertekarsygdomme. - Men det er vigtigt at understrege, at risikoen for den enkelte patient for fx en blodprop stadig er lav, fortæller Morten Schmidt fra Aarhus Universitetshospital og Hjerteafdelingen på Regionshospitalet Vest i Herning, der er en af forskerne bag den nye undersøgelse. På baggrund af de nye tal anbefaler Morten Schmidt, at man internationalt reducerer brugen af smertestillende piller som Diclofenac og Diclodan, der indeholder diclofenac. At diclofenac øger risikoen for bl.a. blodpropper og mavesår, overrasker som sådan ikke forskerne. - I Danmark har vi gennem længere tid været bekymrede for diclofenacs bivirkninger, og derfor har man også set et fald på over 50 procent herhjemme de seneste 10 år, fortæller Morten Schmidt. Han håber dog, at de nye resultater, der er baseret på data fra over seks millioner mennesker, kan give anledning til at reducere brugen i andre lande: - Man kan sige, at vi er et foregangsland, men i mange andre nordiske og europæiske lande er det her altså stadig den mest anvendte type gigtmedicin, siger Morten Schmidt. Det skyldes bl.a., at diclofenac er lægeordineret herhjemme, mens det er håndkøbsmedicin andre steder. Men med de nye tal håber Morten Schmidt, at lægemidlet gøres receptpligtigt i flere lande. Morten Schmidt opfordrer til, at patienter generelt tager resultatet med et gran salt. - Risikoen for de alvorlige bivirkninger er generelt lav for den enkelte patient, forklarer han. Men der er grund til særlig forsigtighed for mennesker, der i forvejen har problemer med hjertekarsystemet: - Hvis man er hjertepatient, må man sige, at man generelt bør undgå den her type medicin. Men man bør også være varsom med andre såkaldte NSAID'er - fx ibuprofen, forklarer Morten Schmidt. Det er derfor en del af de anbefalinger, som danske læger allerede følger: Man vil i videst muligt omfang smertedække hjertepatienter med andre former for medicin end NSAID'er som diclofenac.",Emilie Aagaard,Kroppen,2018-09-06T18:01:00+00:00,https://www.dr.dk/nyheder/viden/kroppen/populaer-gigtpille-fordobler-risikoen-blodprop-i-hjertet,DR
Socialdemokratiet går til valg på at ansætte 1000 flere sygeplejersker,Partiet vil bruge en halv milliard kroner på at ansætte flere sygeplejersker. ,Flere sygeplejersker tilbage i faget Sundhedsministeren: Socialdemokratiet tænker for snævert,"Sundhedspersonalet på de danske sygehuse løber for stærkt. Det går ud over dem selv, arbejdsglæden, fagligheden og i sidste ende patienten. Sådan lyder det fra Socialdemokratiets formand, Mette Frederiksen, der nu går til valg på at ansætte 1000 nye sygeplejersker fordelt på landets sygehuse. - Målet er klart. Der skal simpelthen være mere tid på de danske hospitaler, siger Mette Frederiksen og uddyber forslaget, der indgår som et centralt element i det sundhedsudspil, partiet vil præsentere om ”kort tid”. - Det danske sundhedsvæsen er på mange måder effektivt og fungerer på mange stræk godt, men vi kan ikke blive ved med at presse vores læger, vores sygeplejersker og vores sosu'er. Derfor skal der simpelthen flere medarbejdere på de danske hospitaler, siger Mette Frederiksen. Socialdemokratiet forventer, at forslaget om at ansætte 1000 flere sygeplejersker vil koste omkring af en halvmilliard kroner. Pengene skal fordeles blandt regionerne, men Mette Frederiksen understreger, at finansieringen skal gå direkte til ansættelser. - Det er helt og aldeles vigtigt, at pengene kommer ud og arbejde, der hvor patienterne er, vi har ikke behov for at bureaukratisere mere på sundhedsområdet tværtimod, siger Mette Frederiksen. Ifølge en spørgeundersøgelse foretaget af Dansk Sygeplejeråd fra januar i år har tre ud af fire sygeplejersker inden for den seneste måned oplevet at være for få sygeplejersker på arbejde i forhold til arbejdsopgaverne. Samtidig fremgår det, at langt størstedelen af de adspurgte vurderer, at underbemandingen har negative konsekvenser for kvaliteten af plejen og behandlingen. Ifølge Socialdemokratiet er der klar sammenhæng mellem oplevelsen af dårlige arbejdsvilkår og behovet flere sygeplejersker. - Det, vi ser lige nu, er simpelthen, at der er sygeplejersker, der holder op med at være sygeplejersker, fordi arbejdspresset er blevet for stort, siger Mette Frederiksen og understreger samtidig, at frafaldet på sygeplejeuddannelserne i dag er for højt. - Lige nu er der faktisk et stort frafald på sygeplejeuddannelserne, der kunne vi jo starte med at sikre en bedre kvalitet. Vi har en regering, der i dag skærer ned på de unges uddannelse, siger Mette Frederiksen. I vil bruge en halv milliard kroner på at ansætte flere sygeplejersker – hvor skal pengene komme fra? - Vi fremlægger et samlet sundhedsudspil om kort tid, og der kommer hele finansieringen til at fremgå. Men når du kommer med et løfte om 1000 flere sygeplejersker, er det så ikke rimeligt at sige, hvem der skal betale for det? - Helt sikkert og derfor vil man også se, at når vi fremlægger vores samlede sundhedsudspil, så vil der selvfølgelig vil være en samlet finansiering. - Det er klart at ansætte 1000 flere sygeplejersker koster rigtig mange penge. Det koster nok omkring en halv milliard, men det er penge, vi er villige til at sætte af. Vi kommer om noget tid med et samlet sundhedsudspil, og der vil finansieringen være på plads, siger Mette Frederiksen. Hos regeringen deler man Socialdemokratiets holdning om, at dygtige sygeplejersker er forudsætningen for, at patienter kan få en ordentlig behandling i sundhedsvæsnet. Til gengæld er sundhedsminister Ellen Trane Nørby (V) uenig i, at politikkerne på Christiansborg skal bestemme, hvordan regionerne skal bruge deres penge. - Hvis man vil beslutte alt fra Christiansborgs og beslutte tingene i detaljer, som Socialdemokraterne lægger op til, så tror jeg bare, at man taber noget af den nærhed, vi også skal have i vores sundhedsvæsen, siger Ellen Trane Nørby (V) og henviser til, at der er behov for et samlet løft af sundhedsvæsnet. - Det handler om at styrke hele sundhedsvæsnet, og der har vi jo lige aftalt med regionerne, at de får en milliard kroner ekstra til næste år og varigt til at løfte opgaven. Det håber jeg da også betyder flere sygeplejersker, siger Ellen Trane Nørby. Regeringen vil på den anden side af efterårsferien fremlægge sin sundhedsreform, og her lægger Ellen Trane Nørby vægt på, at der vil blive fokuseret på hele sundhedssektoren. - Det er vigtigt for os, at vi ikke kun prioriterer, at der skal flere sygeplejersker på hospitalerne. - Derfor synes jeg, at det er for snævert kun at fokusere på, hvem der skal ansættes på hospitalerne, fordi vi har sådan set behov for at styrke hele vores sundhedsvæsen, siger Ellen Trane Nørby.",Issa Jeppesen,Politik,2018-10-03T18:39:00+00:00,https://www.dr.dk/nyheder/politik/socialdemokratiet-gaar-til-valg-paa-ansaette-1000-flere-sygeplejersker,DR
"S: Vi har aldrig sagt, at vi kan finde 1.000 ledige sygeplejersker","Socialdemokratiet vil ansætte 1.000 nye sygeplejersker. Men de findes ikke i dag, erkender ordfører.",Så mange som muligt Afviser at rekruttere fra udlandet,"Det trak overskrifter, da Socialdemokratiet fredag før efterårsferien præsenterede partiets sundhedsudspil på uddannelsesinstitutionen Diakonissestiftelsen på Frederiksberg. 1.000 nye sygeplejersker ""hurtigst muligt,"" lød løftet fra partiformand Mette Frederiksen, mens sundhedsordfører Flemming Møller Mortensen senere satte en endnu mere snæver tidsramme for valgoplægget: - Vi vil rigtig gerne realisere det i det første år, efter vi har vundet regeringsmagten, siger Flemming Møller Mortensen til DR Nyheder. I den virkelige verden findes de 1.000 sygeplejersker dog ikke i dag, og det kan også have lange udsigter at finde så mange ekstra hænder, lyder erkendelsen i dag fra partiet. Ledigheden er i bund og antallet af stillinger som regionerne forgæves forsøger at rekruttere til, på det højeste niveau i ti år. Sundhedsordfører ved da også godt, at det kan blive svært. - Jeg ved godt, at de 1.000 sygeplejersker ikke findes derude. Men vi vil finde alle dem, der er. Og så vil vi sørge for at sikre, at der bliver uddannet flere sygeplejersker. Arbejdsløsheden blandt sygeplejersker er under en halv procent. Kan du finde 1.000 nye sygeplejersker indenfor de næste to år? - Jeg vil håbe, vi kan finde 1.000 nye sygeplejersker... Men er det realistisk? - Vi vil finde så mange af de 1.000 som muligt, når vi vinder regeringsmagten, fordi vi vil sætte det her på dagsordenen øjeblikkelig. Vi tror, at vi kan være med til at rekruttere sygeplejersker, som har forladt sundhedsvæsenet til fordel for andre områder, tilbage til sundhedsområdet, fordi vi kommer med så klar en melding. Er det ikke oplagt at se på, hvorvidt man kan rekruttere udenlandsk arbejdskraft? - Vi har desværre en udfordring med vores sprog. Kigger vi på de nordiske lande, hvor vi ikke har en sprogbarriere for at komme til Danmark og arbejde som sygeplejerske, så mangler Norge rigtig mange sygeplejersker, og det tror jeg også Sverige gør. Så vi har dårlige muligheder for at hente udenlandske sygeplejersker. Hvad vil du sige til de aktører, der i dag siger, at du ikke kan finde 1.000 ledige sygeplejersker? - Vi har aldrig nogensinde sagt, at vi kan gå ud og finde 1.000 ledige sygeplejersker. Det billede forsøger vi ikke at skabe. Vi ved godt, hvordan billedet er i dag. Men vi ved også, at rigtig mange af de sygeplejersker, der forlader uddannelsen og faget, gør det fordi, arbejdet og uddannelsen ikke er så attraktiv, som vi kan gøre det.",Nicolas S. Nielsen,Politik,2018-10-31T06:43:00+00:00,https://www.dr.dk/nyheder/politik/s-vi-har-aldrig-sagt-vi-kan-finde-1000-ledige-sygeplejersker,DR
Sygeplejersker om S-løfte til sygehuse: Vi vil have tid til nærvær,Socialdemokratiet vil gå til valg på løfte om 1.000 flere sygeplejersker.,Mangler tid til nærvær,"- Det er da et rigtig godt tiltag. Så enkel er holdningen fra Dansk Sygeplejeråds formand, Grete Christensen, til det valgløfte, som Mette Frederiksen (S) i går præsenterede: Partiet vil afsætte en halv milliard kroner til at ansætte 1.000 nye sygeplejerske på landets sygehuse. - Det danske sundhedsvæsen er på mange måder effektivt og fungerer på mange stræk godt, men vi kan ikke blive ved med at presse vores læger, vores sygeplejersker og vores sosu'er. Derfor skal der simpelthen flere medarbejdere på de danske hospitaler, sagde Mette Frederiksen. Og det billede nikker Grete Christensen genkendende til. - Det er fantastisk godt set, at vi har brug for at sætte flere penge af til flere sygeplejersker. Der er så meget brug for os alle steder, siger hun. Hun understreger dog vigtigheden i, at man prioriterer indsatsen forskellige steder. For eksempel mener hun, at der skal uddannes flere og sørge for, at flere gennemfører uddannelsen. Og så skal presset på arbejdspladserne ændres, så færre stopper. - Vi skal sikre arbejdsmiljøet, så vi kan holde fast i dem, der allerede er uddannet. Det må der også være god økonomi i. Vi skal simpelthen undersøge, hvorfor nogen har forladt faget, og hvordan vi får dem lokket tilbage igen. Det her er et godt afsæt. Men der skal mere til, siger Grete Christensen. Ifølge en spørgeundersøgelse foretaget af Dansk Sygeplejeråd fra januar i år har tre ud af fire sygeplejersker inden for den seneste måned oplevet at være for få sygeplejersker på arbejde i forhold til arbejdsopgaverne. Men helt så grelt opleves det altså ikke. Det fortæller Rikke Sørensen, afdelingssygeplejerske på Regionshospitalet i Randers. Hun fortæller, at de skam er nok til, at den basale sygepleje kan udøves. Det, der mangler, er det 'ekstra'. - Vi har ingen tid til det ekstra nærvær, som vi rigtig gerne ville give. Det kan vi bare ikke nå. Det er frustrerende, når man kan mærke, at patienter virkelig har behov for det. Hvis folk har fået en rigtig træls besked, vil vi gerne kunne holde patienten i hånden, fortæller hun. - Vi kunne godt bruge de ekstra hænder. Helt sikkert.",Peter Boier,Indland,2018-10-04T06:36:00+00:00,https://www.dr.dk/nyheder/indland/sygeplejersker-om-s-loefte-til-sygehuse-vi-vil-have-tid-til-naervaer,DR
"Socialdemokratisk sygeplejerske-løfte møder virkeligheden: ""Det har ikke realisme bag sig""","Hver dag forsøger regioner forgæves at ansætte sygeplejersker. S-udspil er urealistisk, siger professor.","I praksis ingen ledige sygeplejersker Regioner leder forgæves Flere i uddannelse eller sygeplejersker udefra Sundhedsordfører: Vi vil finde alle dem, vi kan","1.000 ekstra sygeplejersker på hospitalerne ét år efter et folketingsvalg. Det er et af de helt store slagnumre i Socialdemokratiets sundhedsudspil, som formand Mette Frederiksen tidligere på måneden præsenterede for offentligheden. Men planen er urealistisk, for det kan ikke lade sig gøre at finde 1.000 ekstra hænder på under to år, lyder den samlede vurdering blandt fagfolk i sundhedsvæsenet, på skolerne der uddanner sygeplejerskerne og fra en professor i sundhedsøkonomi. Sidstnævnte - Kjeld Møller Pedersen fra Syddansk Universitet - er harsk i sin kritik. - Det at sige, der skal komme 1.000 ekstra sygeplejersker ind, det har ikke realisme bag sig. Forklaringen er simpel. Lige nu går der ikke 1.000 ledige sygeplejersker rundt i Danmark, der er klar til at trække i en hvid kittel, hvis Socialdemokratiet øger antallet af sygeplejersker med 1.000 nyoprettede stillinger. Og flere gange om dagen må en af landets regioner skyde en hvid pil efter at få ansat en sygeplejerske til en opslået stilling. Arbejdsløsheden blandt sygeplejersker var i september på 0,41 procent, viser tal fra Dansk Sygeplejeråd. I praksis findes de ledige sygeplejersker ikke, siger Kjeld Møller Pedersen. - Der går ikke ledige sygeplejersker rundt. I virkeligheden er det et af de fag, hvor vi har den laveste arbejdsløshed. Så man kan ikke bare med et knips med fingrene sige, 'nu har vi dem' - for de er der ikke, siger han. - Det er ikke særligt realistisk. Årsagen er simpelthen, at der ikke er nogen sygeplejersker ledige. Hvis vi ser på Region Sjælland for nylig, der havde de 300 ubesatte sygeplejestillinger. Udfordringerne med at finde ledige sygeplejerske-hænder er så udtalt, at det også afspejles i antallet af stillinger, der ikke bliver besat. Alene det sidste år har regionerne, der blandt andet driver landets hospitaler, samlet 480 gange forgæves opslåede sygeplejestillinger, hvor det ikke er endt med en ansættelse. Det viser tal fra Styrelsen for Arbejdsmarked og Rekruttering, som Sundhedsministeriet har trukket for DR Nyheder. Niveauet af forgæves rekrutteringer blandt sygeplejersker er det højeste i ti år. Ude på hospitalerne opleves den lave ledighed også. Julie Witt er HR-chef i Hospitalsenhed Midt, der driver hospitalerne i Viborg, Silkeborg, Hammel og Skive. Hun understreger, at hun ikke lige nu har problemer med at rekruttere sygeplejersker, men hun har svært ved at se, hvordan hun skal finde ledige hænder til 1.000 nyoprettede stillinger i sektoren. - Lige nu er ledigheden så lav, at de ikke er der. Så vi skal enten gå udenlands eller have nogle flere uddannede, siger hun. Socialdemokratiet har selv peget på to områder, hvor der kan hentes flere sygeplejersker ind i sektoren. Dels skal uddannede sygeplejersker, der ikke arbejder som sygeplejersker i dag, rekrutteres tilbage. Dels skal ""et højt"" frafald mindskes på sygeplejerskeuddannelsen. Sidstnævnte er dog lettere sagt end gjort, siger Stefan Herman, der er formand for professionshøjskolerne og rektor for Københavns Professionshøjskole. Han mener ikke, at Socialdemokratiets forslag kan realiseres uden at øge studieoptaget, selvom han kalder forslaget for ""godt"". - Frafaldet på sygeplejeuddannelsen er ikke specielt højt. Vi kan slet ikke finde noget, der kommer i nærheden af den størrelsesorden, som man forestiller sig, siger han. - Der er et naturligt frafald, som ikke er et fravalg men et omvalg. Vi kan komme lidt længere ned, men ikke meget. Socialdemokratiet har afsat 500 millioner kroner til at ansætte 1.000 ekstra sygeplejersker. Pengene er øremærket til ansættelsen - men ikke til at uddanne ekstra sygeplejersker. Den 3,5 år lange professionsbachelor-uddannelse er samfundsøkonomisk en væsentligt dyrere uddannelse end eksempelvis en læreruddannelse, da uddannelsen har højere udgifter til eksempelvis laboratorie-undervisning. Derudover skal regioner og kommuner finde penge til at have de studerende i praktik. Flemming Møller Mortensen, der er partiets sundhedsordfører, bedyrer dog, at pengene til at uddanne flere bliver fundet, hvis partiet vinder regeringsmagten. - Vi vil rigtig gerne realisere det i det første år efter, vi har vundet regeringsmagten. Vi ved godt, der er rekrutteringsudfordringer og problemer, men vi vil gribe den her bold og det her mål øjeblikkelig. Vi vil afsøge mulighederne for at ansætte sygeplejersker her og nu, fordi vi har pengene med os.",Nicolas S. Nielsen,Politik,2018-10-31T05:16:00+00:00,https://www.dr.dk/nyheder/politik/socialdemokratisk-sygeplejerske-loefte-moeder-virkeligheden-det-har-ikke-realisme,DR
Sygeplejersker truet og stalket af patienter: 37 har fået nyt navneskilt uden efternavn,Personalet på Sygehus Sønderjylland har fået lov at fjerne deres efternavn fra id-kort.,"""Når jeg arbejder, er jeg Grethe"" Et tak kan også være krænkende Sygeplejersker føler sig hørt","Patienter på Sygehus Sønderjylland må vænne sig til i stigende grad at være på fornavn med personalet. Siden oktober har hospitalets medarbejdere - uanset afdeling og stilling - kunnet bede om et nyt navneskilt uden deres efternavn på. Det har 37 ansatte benyttet sig af indtil videre, oplyser sygehuset. Det er ansatte fra otte forskellige afdelinger og tæller både sygeplejersker, bioanalytikere, lægesekretærer og sosu'er. Én af dem er sygeplejerske Grethe Johanning. På hendes navneskilt står der nu blot Grethe. - Mere behøver patienterne ikke at vide. Når jeg er på arbejde, er jeg sygeplejersken Grethe, og når jeg ikke er på arbejde, er jeg Grethe Johanning. De to roller vil jeg gerne holde adskilt, siger hun. Baggrunden er, at personalet på særligt den fælles akutte modtagelse, børne- og ungeafdelingen, fødeafdelingen og de kirurgiske afdelinger har følt sig truet eller stalket af patienter eller pårørende. Derfor begyndte personalet selv at sætte klistermærker over efternavnet. Grethe Johanning har ikke selv oplevet at blive kontaktet af pårørende og patienter, men hun er alligevel glad for at få mulighed for at sikre sig selv lidt bedre mod henvendelser på de sociale medier. - Når man har for- og efternavn, er det jo nemt at komme i kontakt med én. Det her er en præventiv handling for at bevare privatlivets fred, siger hun. Det er primært sygeplejersker, der har valgt at få deres efternavn fjernet fra navneskiltet, og det overrasker ikke Stephanie Sønnichsen, der er tillidsrepræsentant for sygeplejerskerne på Fælles Akut Modtagelsen. Flere sygeplejersker oplever nemlig en lidt for stor interesse fra patienter og pårørende. - De er blevet kontaktet på de sociale medier. Patienter og pårørende er trådt ind over deres privatliv, og det har de simpelthen ikke lyst til, siger Stephanie Sønnichsen. Selvom mange henvendelser er i en god mening, kan det være grænseoverskridende, hvis en patient, der gerne vil sige tak for god behandling, 'tagger' sygeplejersken i et opslag på Facebook, siger Stephanie Sønnichsen. - Alt andet lige betyder det, at man krænker sygeplejerskens privatliv. Også selvom det ikke har været med ond hensigt. Derfor er Stephanie Sønnichsen glad for, at ledelsen har taget medarbejdernes bekymringer alvorligt. For ud over, at sygeplejerskerne med beslutningen føler sig både set og hørt, sender de nye navneskilte også et vigtigt signal, mener hun. - Det sætter fokus på diskussionen om, at selvom man er offentlig ansat og yder et stykke arbejde, går det over grænsen, når man kontakter dem privat. Sygehus Sønderjylland er det første sygehus, som har gjort det helt frit - uanset afdeling eller stilling - om de ansatte vil have efternavnet synligt eller ej. På Skejby Sygehus i Aarhus og Sydvestjysk Sygehus i Esbjerg kan nogle personalegrupper få dispensation til at få deres navneskilt fjernet, hvis de eksempelvis har et specielt efternavn.",Louise Mandrup (interview),Syd- og Sønderjylland,2018-12-25T12:34:00+00:00,https://www.dr.dk/nyheder/regionale/syd/sygeplejersker-truet-og-stalket-af-patienter-37-har-faaet-nyt-navneskilt-uden,DR
Sygehusledelse: Vi savner erfarne sygeplejersker blandt ansøgerne ,"Det kan blive et problem, hvis nyuddannede sygeplejersker ikke har rollemodeller at lære fra, mener Danske Patienter. ",Der er brug for rollemodeller Risikerer at lave fejl,"Når sygehusene skal ansætte nye sygeplejersker, er ansøgerne ofte nyuddannede og uerfarne. Det oplever ledelsen på flere af sygehusene i Nordjylland, og udviklingen bekymrer organisationen Danske Patienter. Flere steder er det et problem overhovedet at få ansøgninger, og når man så får, så er det ofte den samme type, der søger, fortæller sygeplejefaglig direktør på Aalborg Universitetshospital, Lisbeth Lagoni. - Det er fortrinsvis unge, nyuddannede sygeplejersker, der søger vores stillinger, siger direktøren. Det kan ifølge hende blive et problem, når de uerfarne sygeplejersker mangler erfarne kollegaer at lære af. For selvom de nyuddannede fra skolen er dygtige til teorien, så er det et praksisfag, hvor det er nødvendigt også at lære færdighederne, fortæller Lisbeth Lagoni. - Derfor er det vigtigt, at der er nogle rollemodeller, der viser, hvordan man eksempelvis lægger et kateter eller taler med en svært syg patient. Det er specielt på nogle af vores sengeafdelinger, vi kan mærke, at det er et problem, siger den sygeplejefaglige direktør. Ifølge hende er de erfarne sygeplejersker ofte på ambulatorierne på dagafsnittene. Derfor overvejer sygehuset at lave et vagtskema, hvor sygeplejerskerne veksler mellem afdelingerne, så de mere erfarne medarbejdere får mulighed for at lære de nyuddannede op. Tal fra Dansk Sygeplejeråd viser, at arbejdsløsheden blandt sygeplejersker i september var nede på 0,41 procent, og flere gange om dagen må en af landets regioner opgive at få ansat en sygeplejerske til en opslået stilling. Danske Patienter, der er en paraplyorganisation for patient- og pårørendeforeninger, mener, at det er bekymrende, at der bliver flere uerfarne sygeplejersker på hospitalerne. Det siger vicedirektør Annette Wandel. - Det er klart, at man som nyuddannet kommer til at stå i situationer, hvor man har brug for råd og sparring med mere erfarne kolleger, siger vicedirektør Annette Wandel. Hvis der ikke er mulighed for at få det, mener hun, at sygeplejerskerne ellers risikerer at blive meget usikre. - Og man kan jo også komme til at begå nogle fejl, fordi man simpelthen ikke har kompetencerne, siger Annette Wandel. På Aalborg Universitetshospital har manglen på sygeplejersker betydet, at ledelsen har været nødt til at lukke sengepladser i Thisted.o.",Martin Møller Geertsen,Nordjylland,2018-10-31T17:35:00+00:00,https://www.dr.dk/nyheder/regionale/nordjylland/sygehusledelse-vi-savner-erfarne-sygeplejersker-blandt-ansoegerne,DR
Flere udskrives inden færdigbehandling: Sygeplejersker bliver uddannet til behandling i eget hjem,"Især ældre og patienter med komplekse og kroniske sygdomme har behov for behandling, når de bliver udskrevet.",,"En række sygeplejersker skal nu på skolebænken for at blive klogere på det arbejde, der normalt foregår på et sygehus. En ny uddannelse skal nemlig klæde kommunens sygeplejersker på til at håndtere, at flere borgere bliver udskrevet fra sygehusene, inden de er færdigbehandlede. Det er især flere ældre og patienter med komplekse og kroniske sygdomme, som giver et større behandlings og -plejebehov i kommunerne, da de har brug for at blive behandlet i eget hjem. Det forklarer Kirsten Roelsgaard, der er områdechef for efter- og videreuddannelserne hos VIA University College i Aarhus. - Før lå borgerne længere tid på sygehusene. I dag kommer de hurtigere hjem, og det er egentlig det, uddannelsen skal være med til at kvalificere, siger hun. Den nye specialuddannelse i borgernær sygepleje er målrettet sygeplejersker i kommuner og almen praksis, og den vil blive udbudt på professionshøjskolerne fra december. Uddannelsen er en specialuddannelse, og der var ansøgningsfrist i sidste uge. Ifølge Kirsten Roelsgaard er den blevet godt modtaget. - Det ser supergodt ud. Mit umiddelbare indtryk er, at alle kommuner er repræsenterede, siger hun. Silkeborg, Randers og Aarhus er nogle af de østjyske kommuner, som sender mange sygeplejersker på skolebænken til den nye specialuddannelse.",Rasmus Bruun Kynde,Østjylland,2018-10-29T08:45:00+00:00,https://www.dr.dk/nyheder/regionale/oestjylland/flere-udskrives-inden-faerdigbehandling-sygeplejersker-bliver-uddannet,DR
Sygeplejersker truet og stalket af patienter: Nu kan de skjule deres efternavn,"Efter trusler kan medarbejdere på sygehus nu vælge, om deres efternavn skal stå på navneskiltet.",Dispensation i Skejby og Esbjerg,"Personalet på Sygehus Sønderjylland kan fremover frit vælge, om de kun vil være på fornavn med patienterne. Sygehus Sønderjylland har nemlig gjort det valgfrit for medarbejdere på alle afdelinger, om de vil have deres efternavn stående på navneskiltet. Baggrunden er, at personalet på særligt den fælles akut modtagelse, børne- og ungeafdelingen, fødeafdelingen og de kirurgiske afdelinger har følt sig truet eller stalket af patienter eller pårørende - og derfor selv begyndte at sætte klistermærker over efternavnet. Og man skal ikke være utryg på sit arbejde, siger HR-chef på Sygehus Sønderjylland, Thorkild Christiansen. - Vi ved jo ikke, om patienterne kunne finde på at gøre det, men bare det, at utrygheden kan være der, har betydet, at vi har valgt at give muligheden for kun et fornavn, siger Thorkild Christiansen. Andre hospitaler - blandt andet Skejby i Aarhus og Sydvestjysk Sygehus i Esbjerg - har afdelinger, hvor personalet kan få dispensation til at få deres navneskilt fjernet, hvis de for eksempel har et specielt efternavn. Men på Sygehus Sønderjylland vil det ikke kræve en dispensation, siger Thorkild Christiansen. - Det er jo en meget personlig ting, om man føler denne utryghed eller ej. Det er jo den enkelte medarbejder, der kan sidde med en følelse af, at det her bryder jeg mig ikke om. Det synes vi skulle være den enkelte medarbejders valg, siger Thorkild Christiansen. HR-chefen har ingen fornemmelse af om fem, ti eller 30 mennesker i hver afdeling kommer til at bede om et nyt navneskilt uden efternavn.",Johanne Haagerup,Syd- og Sønderjylland,2018-10-21T09:30:00+00:00,https://www.dr.dk/nyheder/regionale/syd/sygeplejersker-truet-og-stalket-af-patienter-nu-kan-de-skjule-deres-efternavn,DR
Sygeplejersker skjuler deres efternavn: Frygter trusler og chikane ,"Flere sygehusafdelinger tillader, at personalet kun viser fornavn på navneskilte. ",,"Sygeplejersker og andre ansatte på Sydvestjysk Sygehus og Sygehus Sønderjylland oplever trusler og chikane i hverdagen. Det har fået mange til at fjerne efternavnet fra deres navneskilte, som de bærer på kitlerne. Én af dem er Jane Tøt, der er sygeplejerske ved den fælles akutmodtagelse på Sydvestjysk Sygehus. Når hun går på arbejde, hedder hun bare Jane. -Ind imellem bliver vi truet. Det er ikke alle patienter, der ønsker os det lige godt. Nogle synes, vi er urimelige. Nogle tror, at de kan få noget ud af at opsøge os privat. Jeg kender faktisk nogen, hvor det er sket. I de tilfælde er det meget rart, at det ikke er nemt for dem at finde mig. Ansatte som Jane Tøt har enten sat et klistermærke henover efternavnet eller fået lavet et nyt skilt, der blot viser fornavnet. Der skal nemlig kun et fuldt navn til, før patienterne kan finde private oplysninger om personalet på Facebook eller andre sociale medier. -Jeg er den eneste Jane Tøt, der findes. Så hvis man søger på mit navn, er jeg nem at finde. Jeg er nem at finde adresse og telefonnummer på, og jeg er nem at finde på de sociale medier. Googler du mit navn, dukker der billeder op af mig, fortæller hun. Af hensyn til sikkerhed På Sydvestjysk Sygehus er det op til de forskellige afdelinger, hvorvidt personalet skal bære synligt fornavn og efternavn, mens det på Sygehus Sønderjylland drøftes, hvorvidt det skal gøres valgfrit. Det fortæller HR-chef Thorkild Christiansen. - Vi har medarbejdere, som har haft nogle oplevelser, hvor de har følt sig truet og har været bekymrede for, om de kunne blive opsøgt af de pågældende patienter og pårørende. Derfor har de haft et ønske om at være anonymiseret, siger han. Selvom patienterne ikke nødvendigvis får at vide, hvad deres behandler hedder til efternavn, er det underordnet i denne sammenhæng, siger Thorkild Christiansen. -Vi tror, det er vigtigere, at man ved, hvilken type medarbejder det er. Om det er en læge, sygeplejerske eller en sekretær, de taler med. Vi mener, der er et hensyn at tage til medarbejdernes sikkerhed og tryghed, for at de kan udføre deres hverv tilstrækkeligt, siger han. Handler om etik I psykiatrien i Region Syddanmark skal alle derimod gå med både for- og efternavn på navneskiltet. Andet ville være et udtryk for mistillid, siger administrerende sygehusdirektør Charlotte Josefsen fra Psykiatrisygehuset. Hun pointerer, at det også handler om etik. - Vi synes, der er god etik i, at vores patienter og pårørende kan se, hvilke medarbejdere de har med at gøre. Det argument forstår John Christiansen, der er kredsformand for Dansk Sygeplejeråd i Sydjylland godt, men han mener også, etikken går den anden vej. Patienterne skal respektere de ansatte på sygehusene og de psykiatriske afdelinger og slet ikke gøre det nødvendigt, at de ansatte vil gemme deres efternavn - Etikken er jo også den anden vej. Hvordan skal jeg som borger etisk forholde mig til de ansatte, der udfører et professionelt stykke arbejde, når jeg ikke møder dem på arbejde?, lyder det fra John Christiansen.",Julie Bender Thomsen,Syd- og Sønderjylland,2018-02-05T07:57:00+00:00,https://www.dr.dk/nyheder/regionale/syd/sygeplejersker-skjuler-deres-efternavn-frygter-trusler-og-chikane,DR
Ny uddannelse for sygeplejersker kan være med til at afhjælpe lægemanglen,Kandidatuddannelse skal klæde sygeplejersker på til at kunne tage flere opgaver.,Patientens vognstyrer Ansvaret skal ligge hos lægen,"Sygeplejersker skal gennem en ny uddannelse lære at diagnosticere, vurdere og behandle patienter, som ellers kun læger gør det i dag. - Det kan være med til at afhjælpe lægemanglen og blandt andet forhindre, at borgere unødvendigt bliver genindlagt igen og igen. Det håber ældre- og sundhedschef Annette Secher fra Aalborg Kommune, som er en otte kommuner, der har arbejdet på at få den nye kandidatuddannelse op at stå. - På sigt ser vi gerne, at de får kompetencer til at ordinere og diagnosticere, så de bliver en forlængelse fra den praktiserende læge og ud til borgerens eget hjem, siger hun. Uddannelsen i avanceret klinisk sygepleje, APN, begynder på Aarhus Universitet til september næste år. Det er Dansk Sygeplejeråd, der har taget initiativ til uddannelsen sammen med kommunerne Aalborg, Aarhus, Esbjerg, Odense, København, Randers, Silkeborg og Norddjurs. I Aalborg Kommune forventer ældre- og sundhedschefen, at sygeplejersker med den kommende kandidatuddannelse blandt andet vil kunne fungere som en slags vognstyrer for patienten i den almene praksis. - Én, der eksempelvis kan følge og hjælpe multisyge borgere rundt i systemet og se på tværs af de forskellige sygehusafdelinger, som typisk er specialiserede og hver især kun ser på én diagnose, siger Anette Secher. Hun mener samtidig, at kompetencerne hos de kommende APN-sygeplejersker kan få en vigtig betydning for arbejdspresset på lægerne. - Især i Nordjylland kunne det være rigtig godt, for vi har lægemangel og mange patienter hos de praktiserende læger, siger ældre- og sundhedschefen. Kandidatuddannelsen klæder blandt andet sygeplejerskerne på med endnu mere sygdomslære end den, de får på deres basisuddannelse. Det er der behov for, siger Anette Secher. - De fleste borgere befinder sig trods alt ude i eget hjem, og der er brug for, at der er nogen, der kan de her ting om aftenen og i weekenden, for ellers får vi igen brug for endnu flere læger, vurderer hun. Hos Lægeforeningen ser man også positivt på den nye uddannelse. Dog er det ifølge formand Andreas Rudkjøbing vigtigt, at sygeplejerskerne ikke står alene med ansvaret for behandlingen. - Det er fint, at sygeplejersken arbejder med selvstændighed, men det lægelige behandlingsansvar skal være klart forankret hos enten en praktiserende læge eller en sygehusafdeling, påpeger han. Kandidatuddannelsen tager to år på fuld tid eller fire år på deltid, og kræver, at man har en professionsbachelor i sygepleje. I USA, Canada, Holland og en lang række andre lande har man i flere år brugt APN-sygeplejersker.",Martin Møller Geertsen,Nordjylland,2018-10-19T10:55:00+00:00,https://www.dr.dk/nyheder/regionale/nordjylland/ny-uddannelse-sygeplejersker-kan-vaere-med-til-afhjaelpe-laegemanglen,DR
Sygeplejerske siger op på grund af Sundhedsplatformen: Kroppen begynder at gå i stresstilstand,"Flere læger har sagt op i protest mod det omdiskuterede it-system. Nu følger en sygeplejerske fra Sjællands Universitetshospital, Køge efter.",Stress fik hende til at sige fra DSR: It-system negativ for arbejdsmiljøet,"”Sundhedsplatformen har ramt mig på min faglighed og min sygeplejeidentitet, og dermed på mit selvværd.” Sådan står der i et tre-siders vedlagt brev til Jette Ruder Christensens opsigelse. Hun arbejdede som sygeplejerske i 30 år - de seneste 20 år på den samme afdeling på Sjællands Universitetshospital, Køge. Men nu er det slut. Jette Ruder Christensen har sagt stop. Hun har taget konsekvensen af næsten et års bøvl med det forkætrede it-system, Sundhedsplatformen. Ifølge Jette Ruder Christensen tog it-systemet i alt for høj grad fokus fra kontakten med patienterne - og gjorde hende stresset. Hun følte sig som en dårlig sekretær frem for en god, kompetent sygeplejerske: - Det er der, mine udfordringer ligger. Det er der, jeg sidder og river mig i håret, hvordan kommer jeg ud af det her forløb, skal jeg have en sekretær ind på stuen for at hjælpe, skal jeg spørge kolleger til råds, forklarer Jette Ruder Christensen og fortsætter: - Den udfordring, det giver på min person, på min tankevirksomhed, mit selvværd og min sygeplejeidentitet, gør, at jeg føler mig mere og mere som en dårlig sekretær end som en god sygeplejerske. Helt konkret betød Sundhedsplatformen, at Jette Ruder Christensen skulle spørge om hjælp til simple opgaver som at booke en tid i systemet. Hun følte, at patienterne ikke fik den opmærksomhed, de burde have, og det førte til beslutningen om at sige op: - Jeg har taget beslutningen nu, fordi jeg ved, nu er jeg der, hvor jeg selv har kunnet sige stop. Når du kan mærke at overskuddet forsvinder, at kroppen begynder at gå i en stresstilstand, så er der ikke så længe til, at man rammer den tilstand, siger hun og tilføjer: - Så er det bedre at kunne sige fra og stå ved mig selv og sige ’jeg kan ikke bære at være i systemet længere’. Men det har ikke været nogen nem beslutning at stoppe, siger Jette Ruder Christensen efter 20 år i samme afdeling: - Det siger jo sig selv, slår hun fast, for sammenholdet med kollegerne er vigtigt, og det kommer hun ”til at savne rigtig, rigtig meget”. Men hun kommer også til at savne arbejdet med patienterne: - Det er det vigtigste, det er min kerneopgave at gøre en god gerning og gøre folk glade og tilfredse, så jeg kommer så meget til at savne kontakten med patienterne. Siden it-systemet Sundhedsplatformen trådte i kraft på hospitaler i Region Hovedstaden og Region Sjælland, har der blandt andet været problemer med at overføre data, så man ved, om behandlingen er, som den skal være. Der har også været problemer med Det Fælles Medicinkort, som giver sundhedspersonalet adgang til patienternes medicin og vaccinationer. It-systemet betyder, at patienterne kan risikere at få den forkerte medicin eller få de forkerte doser. Jette Ruder Christensen er ikke den eneste sygeplejerske, der er frustreret over, at Sundhedsplatformen tager opmærksomhed fra arbejdet med patienterne, siger formanden for sygeplejerskerne på Sjælland Helle Dirksen: - Det er jo helt givet oplevelsen blandt nogle af vores medlemmer, at det påvirker arbejdsmiljøet negativt. Det er meget problematisk. Derfor vil sygeplejeformanden fortsat arbejde for, at det bliver bedre. Det gør hun og kollegerne i Dansk Sygeplejeråd ved at blive ved med at rejse problemstillingerne over for Region Sjælland. For Sundhedsplatformen skal fungere ”markant bedre”, siger Helle Dirksen: - Så vores medlemmer oplever, at Sundhedsplatformen reelt understøtter deres arbejde og også er med til at understøtte patientsikkerheden. Tina Boel fra SF, som er formand for det udvalg, der holder øje med implementeringen af it-systemet, oplyser, at udvalget har fokus på Sundhedsplatformen. Det er vigtigt for Tina Boel, at medarbejderne bliver inddraget i de rettelser, som foretages i Sundhedsplatformen, for at der ikke er flere, som siger op. Region Sjælland har i forvejen problemer med at få fat i nok læger og sygeplejersker.",Per Gade Gyldenkærne,Sjælland,2018-10-05T10:55:00+00:00,https://www.dr.dk/nyheder/regionale/sjaelland/sygeplejerske-siger-op-paa-grund-af-sundhedsplatformen-kroppen-begynder,DR
Politikere blander sig i navneskiltesag: De ansatte må selv bestemme,"- Det skal være op til den enkelte, om efternavnet skal stå på navneskiltet, lyder det fra De Konservative i Region Syddanmark.",Ansatte mødt af trusler Fornavn og efternavn i psykiatrien S: Politikerne skal ikke blande sig,"Er du ansat på et af sygehusene i Region Syddanmark, skal du helt selv have lov til at bestemme, om dit efternavn skal stå på dit navneskilt eller ej. Det mener Det Konservative Folkeparti i Region Syddanmark, som nu har stillet et forslag til regionsrådet. Hvad der skal stå på ens navneskilt, er som udgangspunkt et personligt anliggende, mener Morten Weiss-Pedersen fra De Konservative. - Det skal ikke være et debatemne på afdelingsmødet, og noget som en afdelingsledelse afgør. - Det skal være en fri ret for den enkelte ansatte, hvor man selv bestemmer, om man vil have det fulde navn eller kun fornavnet på skiltet, siger Morten Weiss-Pedersen til DR. Forslaget fra De Konservative kommer, efter at DR har kunnet fortælle, at ansatte på flere sygehusafdelinger i Region Syddanmark føler sig utrygge ved at have deres fulde navn stående på deres navneskilt - og derfor dækker det til eller sletter det. Én af dem er Jane Tøt, der er sygeplejerske ved den fælles akutmodtagelse på Sydvestjysk Sygehus i Esbjerg. Når hun går på arbejde, hedder hun bare Jane. Hun har enten sat et klistermærke henover efternavnet eller fået lavet et nyt skilt, der blot viser fornavnet. -Ind imellem bliver vi truet. Det er ikke alle patienter, der ønsker os det lige godt. Nogle synes, vi er urimelige. Nogle tror, at de kan få noget ud af at opsøge os privat. Jeg kender faktisk nogen, hvor det er sket. I de tilfælde er det meget rart, at det ikke er nemt for dem at finde mig, siger Jane Tøt. I psykiatrien i Region Syddanmark har man besluttet sig for, at alle skal gå med både for- og efternavn på navneskiltet. Administrerende sygehusdirektør i Psykiatrisygehuset Charlotte Josefsen siger, at hun vil ikke kommentere på De Konservatives forslag, men hun vil gerne forklare, hvorfor de ansatte skal bære det fulde navn. - I psykiatrien har vi mulighed for at udøve tvang, og det kræver en ret stor etik, da der også er en del klagemuligheder forbundet med det. Derfor er det hensigtsmæssigt, at borgeren eller patienten kender medarbejderens fulde navn, siger Charlotte Josefsen. Formanden for sundhedsudvalget og næstformanden i Region Syddanmark, Poul-Erik Svendsen fra Socialdemokratiet, mener, at politikerne slet ikke skal blande sig i spørgsmålet. - Det er ikke en beslutning, vi skal komme med fra centralt hold. Problemerne bliver bedst løst ved, at ledelse og personale snakker sammen på de enkelte sygehuse, siger Poul-Erik Svendsen. Både Dansk Folkeparti og SF er umiddelbart positive over for forslaget, som vil blive behandlet på et af de kommende regionsrådsmøder. 2. næstformand i Region Syddanmark Thies Mathiasen fra Dansk Folkeparti siger: - Jeg synes, det er en god ide, at der er frit valg. Hvis der ikke er nogen praksis på de enkelte afdelinger, så skal det være op til den enkelte at bestemme, om man vil have sit fulde navn på navneskiltet, siger Thies Mathiasen.",Ulrik Bang-Mørch,Syd- og Sønderjylland,2018-04-21T07:45:00+00:00,https://www.dr.dk/nyheder/regionale/syd/politikere-blander-sig-i-navneskiltesag-de-ansatte-maa-selv-bestemme,DR
Pressede afdelinger har svært ved at lokke erfarne sygeplejersker til,Oversygeplejersken på intensivafdelingen på sygehuset i Skejby oplever flere opsigelser end normalt.,Dansk Sygeplejeråd: Det er en ond spiral,"Det er svært at finde erstatninger for de højtspecialiserede sygeplejersker, der forlader afdelingerne på Aarhus Universitetshospital. Sådan lyder det fra oversygeplejerske på supersygehusets intensivafdeling, Anette Poulsen. Presset og det belastede arbejdsmiljø i kølvandet på flytningen til det nye, store supersygehus i Skejby sammenholdt med besparelser gør, at hun ser flere opsigelser end normalt. - Når der sker sådan nogle fusioner og ændringer på éns arbejdsplads, ser jeg det også som naturligt, at nogle vælger nye job, siger hun. Det er ikke helt let at finde nye folk, der har samme erfaring som dem, der forlader afdelingen, fortæller hun. - Vi kan godt mærke nu, at der ikke er så mange ansøgere til vores stillinger, og dem, der søger, er nyuddannede eller sygeplejersker med få års erfaring, siger hun. Fællestillidsmand Susanne Diener ser udviklingen som noget af et paradoks. - De benhårde besparelser betyder jo, at der bliver holdt tilbage i forhold til ansættelse af personale, og det har der været gjort i en periode. Nu er vi så dér, hvor vi rigtig gerne vil ansætte flere, men i afdelingen magter vi ikke flere nye, for man skal jo læres op, før man kan arbejde selvstændigt, siger hun. - Så mange kan vi ikke lære op på én gang, slår hun fast. Netop de mange nyuddannede og uerfarne sygeplejersker bekymrer også sygeplejerske Bodil Tykesson, der har arbejdet på intensivafdelingen i mange år og færdes hjemmevant blandt de mange maskiner, der hjælper de alvorligt syge patienter. - Det er blevet en ny afdeling på mange måder, siger hun. - Jeg har været her i mange år, og det er jo min styrke, men samtidig synes jeg, det er svært at sørge for, at alle har det godt, og også holde øje med, at de nye har det godt. Det er den sparring, jeg nogle gange føler, jeg har svært ved at give, fordi jeg selv har travlt, siger hun. Næstformanden for Dansk Sygeplejeråd, Dorte Steenberg, mener, der er tale om en ond spiral, for manglende medarbejdere giver dårligere arbejdsmiljø, der så får endnu flere folk til at sige op. - Lige nu og her er der en mangelsituation, fordi det på grund af et for ringe arbejdsmiljø er svært at holde fast på de erfarne sygeplejersker. Men i det omfang, at arbejdsgiveren passer meget bedre på arbejdsmiljøet end i dag, vil den situation kunne løse sig meget hurtigt, siger hun. Erfaringerne fra Aarhus Universitetshospital skal bruges, når de andre nye supersygehuse skal tages i brug i Gødstrup ved Herning, Odense og Aalborg.",Gitte Hansen,Østjylland,2018-10-18T05:00:00+00:00,https://www.dr.dk/nyheder/regionale/oestjylland/pressede-afdelinger-har-svaert-ved-lokke-erfarne-sygeplejersker-til,DR
Efter ’international influenza-krise’: Nu får læger og sygeplejersker gratis vaccination,På Vejle Sygehus er der stor efterspørgsel hos personalet på en influenzavaccination. På Rigshospitalet forventer man også at vaccinere et stigende antal.,1.400 vaccineret på Rigshospitalet sidste år,"I vinter var landets hospitaler godt fyldt op med influenzapatienter. 1.644 danskere døde, og mere end 7.600 var indlagt på hospitalet i forbindelse med influenzaepidemien, som man i den grad også kunne mærke på Vejle Sygehus. - Det var voldsomt hos os, i Danmark, i Europa og faktisk i hele verden. Det var en international krise, siger Kirsten Bisgaard, der er oversygeplejerske på medicinsk afdeling på Vejle Sygehus. - Vi havde mange svært syge patienter indlagt. Vi var hårdt pressede på kapaciteten, for mange af de syge skulle have isolationsstuer. Og vores personale var jo også syge – de var ligeså ramt, siger hun. På Vejle Sygehus er man gået i gang med at åbne flere sengestuer og forsøge at fikse det kommende behov for isolationsstuer, hvis influenzaen rammer danskerne i lignende grad denne vinter. Men også blandt personalet på Vejle Sygehus er der stor interesse for at være på forkant med influenzaen. - Vi kan allerede nu se, at der er flere blandt personalet, der ønsker at blive vaccineret mod influenza. Vi er allerede gået i gang med at vaccinere personalet, siger Kirsten Bisgaard. Vaccinen bliver tilbudt medarbejderne gratis, og den bliver tilbudt alle medarbejdere lige fra læger til administrative medarbejdere. - I skrivende stund tror jeg, at små 100 læger og sygeplejersker er blevet vaccineret. Men da vi er en stor arbejdsplads, hvor mange har tæt kontakt med sårbare patienter, bliver vaccinen også tilbudt hospitalets øvrige medarbejdere, siger Kirsten Bisgaard. Det samme gør sig gældende på Rigshospitalet i København. Her bliver influenzavaccinen også tilbudt gratis til alle medarbejdere. De første vaccinationer foretages i uge 43, og sidste år blev 1.400 ansatte vaccineret. Et tal, som man hos Rigshospitalet forventer vil være svagt stigende i år. 'Al personale opfordres via Intranet, ”Temanyt” fra Infektionshygiejnisk enhed og en Facebook-side for Infektionshygiejne på Rigshospitalet, til at lade sig vaccinere, lyder det i et skriftligt svar fra Jonna Christiansen, der er hygiejnesygeplejerske på infektionshygiejnisk afdeling på Rigshospitalet. Hun fortæller, at der vil være personale på i hele uge 43, der vil vaccinere de ansatte. 'Vi er i alt cirka 32 vaccinatører, der består af læger og sygeplejersker fra hele Rigshospitalet', skriver hun. En del af influenzaproblemet sidste vinter bestod i, at den influenzavaccine, der skulle have beskyttet ældre, svage og gravide mod influenza, viste sig ikke at beskytte godt nok mod influenzatypen Influenza B, som var meget i omløb.",Steffen Lübbert Terpling,Trekantområdet,2018-10-16T14:40:00+00:00,https://www.dr.dk/nyheder/regionale/trekanten/efter-international-influenza-krise-nu-faar-laeger-og-sygeplejersker,DR
Over 300 står til at miste jobbet på sygehuse i Region Sjælland,I alt bliver knap 600 årsværk berørt af besparelser i sparerunde i regionen.,Dyrere medicin Sygehusplan rykkes frem Afskedigelser kan betyde flere genindlæggelser Forhandlinger tirsdag Fakta om afskedigelser:,"Op til 317 medarbejdere - blandt andet læger, sygeplejersker og sosu-assistenter - på sygehusene og personale i administration i Region Sjælland kan risikere at få en fyreseddel. Regionen mangler penge på både budgettet for i år og for 2019, og den skal derfor spare på personalet. I alt drejer det sig om knap 600 årsværk, der bliver berørt. 278 stillinger, der i dag ikke er besat, bliver helt nedlagt. - Jeg har det rigtigt, rigtigt skidt. Det berører nogle af vores rigtigt dygtige medarbejdere. Det giver usikkerhed i vores organisation, siger formand for regionsrådet i Region Sjælland, Heino Knudsen (S), til DR Sjælland. Ifølge regionrådsformanden er at det allerede lykkedes at nedbringe antallet af afskedigelser, da der er en del ubesatte stillinger, som ikke bliver genbesat. Alligevel har besparelserne store konsekvenser for over 300 medarbejdere, der i forvejen løber meget stærkt: - Hver eneste medarbejder i Region Sjælland knokler hver eneste dag, så selvfølgelig har det konsekvenser. Vi kigger hele tiden på, hvordan vi kan omstille og gøre tingene bedre og smartere. Der er ikke nogen lavthængende frugter længere. Det er de hårde løsninger, siger Heino Knudsen, der lover, at nogle af medarbejderne vil blive tilbudt omplaceringer. Det er blandt andet udgifterne til flere patienter med mere komplicerede sygdomme og dyrere medicin, der har drænet pengekassen. - Vi har set en eksplosiv stigning i blandt andet kræfttilfælde og kræftbehandlinger, som er nogle af de dyre behandlinger. Det er rigtigt godt, at vi kan hjælpe borgerne med det, siger Heino Knudsen. På trods af de mange afskedigelser mener regionrådsformanden godt, at han kan stå inde for sundhedsvæsenet i Region Sjælland på den anden side af fyringer: - Ja, det kan jeg, men det gør ondt. Det gør ondt på vores medarbejdere, på os i ledelsen, men vi har taget et job på os, som betyder, at vi smøger ærmerne op og knokler det bedste, vi har lært, for at skabe de bedste løsninger. For at få økonomien til at hænge sammen ønsker Region Sjælland også at fremrykke en sygehusplan for at gøre arbejdet mere effektivt. Det betyder, at kvinder, der skulle opereres for brystkræft på Ringsted Sygehus, fremover skal til Roskilde. Indlagte kræftpatienter fra Næstved Sygehus kommer også fremover til Roskilde, hvis sygehusplanen vedtages politisk. De to patientflytninger skulle alligevel ske, men først senere til det nye universitetshospital i Køge, når det står færdigt. Andre bud på at spare penge lyder på at hjælpe flere patienter tættere på hjemmet, fortæller Heino Knudsen: - Vi ser hele tiden på, hvordan vi kan løse nogle opgaver på andre måder. Kan vi bedre og billigere hjælpe nogle borgere tættere på, hvor de bor uden at man skal ind på sygehuset? Er alle de ambulante kontroller nødvendige? Kan vi bruge digitalisering i højere grad? Forbundssekretær Helena Mikkelsen fra FOA, der er faglig organisation for blandt andet sosu-assistenter og portører, mener, at det vil gå hårdt ud over både medarbejdere og patienter, når så mange stillinger nedlægges. Hun forventer, at medarbejderne får lagt ”endnu flere opgaver oveni de i forvejen mange opgaver, de har” og at det vil gå ud over den pleje, patienter skal have: - Jeg synes, det er rigtigt problematisk, både for den medarbejder, som gerne vil udføre et stykke arbejde, der sikrer det bedste for patienten, siger Helena Mikkelsen og tilføjer: - Men også for den patient, der kommer på sygehuset og ikke kan få den rette behandling eller måske ikke får den behandling, der skal til, for at kunne blive ordentligt rask. Helena Mikkelsen frygter, at afskedigelserne kommer til at betyde et stigende antal genindlæggelser, fordi medarbejderne ”får så stort et arbejdspres”. Tirsdag er de faglige organisationer indkaldt til forhandling om afskedigelser efter loven om massenedskæringer. Region Sjælland forventer, at sygeplejersker, lægesekretærer, sosu-assistenter, administrativt personale, læger, bioanalytikere og andre faggrupper bliver berørt. Der kommer til at ske afskedigelser blandt både medarbejdere og ledere. Opdateret kl.17.55 med kommentarer fra Heino Knudsen og Helena Mikkelsen til DR Sjælland.",Ann Smed Madsen,Sjælland,2018-10-22T12:59:00+00:00,https://www.dr.dk/nyheder/regionale/sjaelland/over-300-staar-til-miste-jobbet-paa-sygehuse-i-region-sjaelland,DR
Patienter utrygge ved fyringer på sygehuse: Personalet løber stærkt nok i forvejen,Trykket stemning blandt patienter ved Sjællands Universitetshospital i Køge her til morgen. Samtidig kalder Socialdemokraterne sundhedsministeren i samråd.,Bekymrede patienter Frivillige varme hænder Minister kaldes i samråd om fyringer Danske Patienter: Et voldsomt stort tal Fakta om fordelingen af konsekvenser på sygehusene:,"I alt bliver 183 sygeplejerskestillinger bliver nedlagt på sygehusene i Region Sjælland. Det fortæller kredsformand i Dansk Sygeplejeråd Helle Dirksen efter et møde i dag mellem regionen og de faglige organisationer: - Sygeplejerskegruppen er den gruppe, der bliver allerhårdest ramt af besparelserne. Det er rystende og fuldstændigt ubegribeligt eftersom regionen allerede i dag mangler mange sygeplejersker, siger formanden for Kreds Sjælland. - Jeg blev temmelig bekymret, for jeg synes, det er nogle forkerte steder at spare på de varme hænder. Jeg synes, de måske kunne finde nogle kolde hænder at spare lidt på. Sådan siger Jytte Edwards oven på nyheden om afskedigelser på sygehuse i Region Sjælland. Tirsdag morgen ankom hun til Sjællands Universitetshospital i Køge sammen med sin mand, der er i ambulant behandling. Jytte Edwards synes ikke, det burde være sygehusvæsenet, der blev sparet på. - Jeg synes, at personalet løber voldsomt hurtigt. Indimellem synes jeg, at der ikke er tid nok. Ikke at vi er blevet behandlet dårligt her på stedet, for det gør vi bestemt ikke, siger hun, der hver ottende uge er med sin mand på sygehuset. Hun oplever i forvejen et personale, der er presset: - Man kan godt se indimellem, at øjnene flikker og flakker lidt, og det, synes jeg, er synd. Man tager ikke en humanistisk uddannelse for ikke at være det. I går fortalte Region Sjælland, at op til 317 medarbejdere - blandt andet læger, sygeplejersker og sosu-assistenter - kan risikere at få en fyreseddel. Regionen mangler penge på både budgettet for i år og for 2019, og den skal derfor spare på personalet. I alt drejer det sig om knap 600 årsværk, der bliver berørt, fordi 278 stillinger, der i dag ikke er besat, bliver nedlagt. Også Lene Petersen, der ankom til sygehuset i silende regn tirsdag morgen på vej til undersøgelse, er ked af, at personalet nu skal beskæres yderligere: - Jeg tænker, det er noget rigtigt skidt, fordi lægerne og sygeplejerskerne er pressede i forvejen. Jeg står selv og skal ind til en operation på et tidspunkt og tænker også på ventetider, som er lange i forvejen. Else Mondahl fra Ejby ved Køge er med til at koordinere de frivillige fra Røde Kors, der hjælper til på sygehuset i Køge. Hun synes, de mange afskedigelser er ”en dårlig idé” og er bange for, at det vil skabe et dårligt klima for både patienter, sygeplejersker og læger. - Det bliver stressende, det bliver utilfredse patienter, som også vil blive kede af det, og som måske får dårlig behandling – ikke af ond vilje, men man er jo kun det antal hænder, man er, siger Else Mondahl, der i dag har holdt møde om fyringerne med de andre frivillige, der arbejder som såkaldte patientstøtter. - Det må gå ud over nogle patienter, som kommer til at mangle noget pleje. Jeg tror ikke ligefrem, at man laver fejlvurderinger og sådan noget. Det er læger og sygeplejersker nok for dygtige til, men jeg kunne forestille mig, at der måske er nogle patienter, som føler, de ikke bliver set. Det er de patienter, der føler sig overset og som har brug for en trøstende eller opmuntrende snak, som Røde Kors’ patientstøtter tager sig af. Sundhedsminister Ellen Trane Nørby (V) kan se frem til et samråd om besparelserne i Region Sjælland. Det er folketingsmedlem Magnus Heunicke (S), der indkalder ministeren, fordi han frygter, at besparelserne kan få store konsekvenser for patienterne. - Afskedigelserne i vores regionale sundhedssystem er så alvorlige og økonomien er så anstrengt, at regeringen skal gå ind og svare på, hvad den gør i den her akutte situation, siger han og uddyber: - Vi frygter for, at det kan få alvorlige konsekvenser for vores patienter, der skal køre rundt fremover, fordi der skal lukkes afdelinger, og der ikke er det personale, der skal til, siger Magnus Heunicke, der er socialdemokratiets velfærdsordfører. Camilla Hersom, der er formand for Danske Patienter, paraplyorganisationen for patientorganisationer fra Kræftens Bekæmpelse over Hjerteforeningen til Parkinsonforeningen, er bekymret for patientsikkerheden, når så mange mennesker bliver afskediget fra især sygehusene i Roskilde og Køge. - Jeg synes, det er et voldsomt stort tal, og det er først og fremmest en katastrofe for de mennesker, der mister deres job. Vi frygter for, at det store antal fyringer og endnu flere stillinger, der ikke bliver genbesat, tilsammen kan gå ud over patienterne, siger hun. Camilla Hersom siger, at personalet i forvejen løber meget stærkt i det danske sundhedssystem, og at det er med til at underminere patientsikkerheden. - Hvis man ikke har tid, sker der flere fejl, der sker flere utilsigtede hændelser og i nogle tilfælde betyder det, at patienter bliver udskrevet forkert eller for tidligt og kommer igen. Så ender vi med en ond spiral, hvor de samme patienter kommer igen og igen, siger hun og tilføjer: - Så det er meget vigtigt, at der er det tilstrækkelige personale på vores sygehusafdelinger. Camilla Hersom mener, at der måske kunne spares penge ved at give patienterne den rette behandling fra starten af: - Man skal kunne stille rigtigt skarpt på, at folk får den rette behandling, men også kun den rette behandling og ikke overbehandling eller overflødige kontroller eller for den sags skyld medicin, der ikke virker. Det er utroligt komplekst, siger Camilla Hersom. Derfor lover hun, at Danske Patienter vil holde øje med, om afskedigelserne på sygehusene i Region Sjælland fører til forringelser: - Men jeg må gå ud fra som en selvfølge, at man stadig kan være tryg, når man lader sig indlægge på et dansk hospital. Opdateret kl.16.36 med kommentar fra Helle Dirksen.",Thor Bill,Sjælland,2018-10-23T14:28:00+00:00,https://www.dr.dk/nyheder/regionale/sjaelland/patienter-utrygge-ved-fyringer-paa-sygehuse-personalet-loeber-staerkt,DR
Danmarkskort: Her er der størst lægemangel,"Der er stor forskel på antallet af patienter per læge fra kommune til kommune.

",Én læge til 2.213 patienter,"Alt for mange steder i landet er privatpraktiserende læger en mangelvare. Derfor foreslår Socialdemokratiet i et nyt sundhedsudspil, at der bliver indført en ‘tjenestepligt’ til nyuddannede læger, som i et halvt år skal tvinges til at arbejde i de dele af landet, hvor der er størst lægemangel. Forslaget, der har mødt kritik fra både Yngre Læger samt Praktiserende Lægers Organisation (PLO), kommer på baggrund af nye tal fra Sundhedsministeriet, der viser, at antallet af danskere, der ikke er tilknyttet en praktiserende læge, er steget markant i løbet af de seneste år. I 2015 havde knap 40.000 danskere ingen læge tilknyttet, mens tallet for i år indtil videre er på 105.000. En opgørelse fra Praktiserende Lægers Organisation fra august 2018 viser, at der er stor forskel på antallet af patienter per læge fra kommune til kommune. Den nordjyske kommune Morsø topper på listen over de kommuner, som har flest patienter per læge. Her må 2.213 patienter således deles om én praktiserende læge. I den modsatte ende af skalaen ligger Samsø - her er der 894 patienter per læge. På kortet nedenfor kan du se, hvordan tallet ser ud i din egen kommune. Christian Freitag, der er formand for Praktiserende Lægers Organisation, kalder det et 'kæmpe problem', at 105.000 danskere ikke er tilknyttet en privatpraktiserende læge. - Det er rigtig godt, at man tager fat på problemet. Men vi mener ikke, at tvang er løsningen. Vi mener i stedet, at man skal se på, hvordan man på anden vis kan få lægerne derhen, hvor der mangler patienter. Det handler ikke bare om honorar, men også om arbejdsforhold, bygninger, kolleger og forhold for familien, siger Christian Freitag,formand for Praktiserende Lægers Organisation.",Lars Lindevall,Indland,2018-10-12T16:50:00+00:00,https://www.dr.dk/nyheder/indland/danmarkskort-her-er-der-stoerst-laegemangel,DR
S forsøger at bløde omstridt dagpengeforslag op,Regeringen og DF vil indføre krav om at have opholdt sig i Danmark i syv ud af otte år for at få dagpenge.,Kan miste dagpenge DF'er: Vi har en aftale Kan ramme 4.500 personer,"Det er unødvendigt, uretfærdigt og rammer de forkerte. Et forslag fra regeringen om at indføre et krav om, at man skal have opholdt sig i Danmark i syv ud af de seneste otte år for at kunne få dagpenge, har fået hård kritik, forud for at det tirsdag for første gang skal behandles af Folketinget. Men trods kritikken udelukker Socialdemokratiet ikke at stemme for forslaget, som regeringen på forhånd er enig med Dansk Folkeparti om. S vil i første omgang forsøge at få opholdskravet blødt op. - Med det velfærdssystem og de ydelser vi har herhjemme, synes jeg, at det er fint, at man skal optjene til det, siger beskæftigelsesordfører Leif Lahn Jensen (S). - Det, der bare er galt her, er at det rammer almindelige danskere, der rent faktisk har optjent til det. Kritikken går blandt andet på, at danskere, der i årevis har betalt til deres a-kasse, kan miste dagpengeretten fra januar. Det kan de, hvis de inden for de seneste år har boet en vis periode uden for EU. Opholdskravet skal nemlig være opfyldt, når man søger om dagpenge, og dermed kommer det til at virke med tilbagevirkende kraft, lyder kritikken. Socialdemokratiet foreslår at ændre forslaget, så kravet for at kunne få dagpenge skal være ophold i syv ud af de seneste 12 år. Alternativt syv ud af ti år. - Det vil gøre, at du som dansker ikke kun skal være ude ét år, før du mister dagpengeretten. Du vil kunne være ude tre eller fem år og stadig få dagpenge, når du kommer hjem, forklarer Leif Lahn. Leif Lahn Jensen håber, at regeringen og DF vil gå med til de socialdemokratiske ændringer. Bent Bøgsted, der er beskæftigelsesordfører for Dansk Folkeparti, er da også villig til at lade sig overbevise om en anden løsning. - Kommer der gode forslag, der kan forbedre det her, så lytter vi selvfølgelig. Men udgangspunktet er, at vi har en aftale med regeringen, som vi står ved. Den bryder vi ikke, siger han. Han understreger, at forslaget allerede har taget højde for, at danskere, der er udsendt af deres arbejdsgiver, ikke bliver straffet for det i dagpengesammenhæng. Omvendt skal reglerne heller ikke være en fribillet til at blive for længe væk hjemmefra. - Meningen er, at de dygtigste skal blive i Danmark og arbejde her, men også skal have muligheden for at rejse ud i en kortere periode, siger Bent Bøgsted. Opholdskravet skal indfases gradvist over de kommende år, lyder forslaget fra regeringen. Beskæftigelsesministeriet skønner, at 4500 ledige årligt skønnes at blive berørt af opholdskravet, når det er fuldt indfaset.",,Politik,2018-10-23T04:06:00+00:00,https://www.dr.dk/nyheder/politik/s-forsoger-blode-omstridt-dagpengeforslag-op,DR
#DetKuHaVæretMig: Minister vil have ledelse til at tage ansvar for lægefejl,"Ansatte i sundhedsvæsnet skal ikke længere straffes for fejl, hvis det eksempelvis skyldes, at der er for få på arbejde. ",Tilsynet skal have større fokus på regionernes ansvar Kan bidrage til medarbejdernes tryghed,"Mange ting kan spille ind, når der sker fejl på landets sygehuse. Og nu vil sundhedsminister Ellen Trane Nørby (V) gøre det mere klart, hvornår ansvaret skal placeres hos en læge eller sygeplejerske - eller hos arbejdsgiveren. For i dag fremsætter ministeren et lovforslag, som skal sikre, at ansvaret for fejl, der skyldes arbejdsforholdene på landets sygehuse, sendes videre til ledelsen. Forslaget kommer i kølvandet på det, der blev kendt som Svendborg-sagen, hvor en læge først blev dømt - og siden frikendt for groft at forsømme sit ansvar over for en patient på Svendborg Sygehus. Sagen fik læger og sygeplejersker i tusindvis til at kritisere, at man rettede skytset for meget mod enkeltpersoner i stedet for at se på de overordnede problemer i sundhedsvæsenet. Det har sundhedsminister Ellen Trane Nørby taget til sig - og derfor skal lovgivningen nu understrege, at arbejdsgiveren kan have et ansvar for fejl. - Regionerne skal tage et større ansvar for at organisere arbejdet på en måde, hvor medarbejderne i vores sundhedsvæsen har nogle ordentlige arbejdsforhold, der ikke fremprovokerer fejl, siger hun. Det er Styrelsen for Patientsikkerhed, der fører tilsyn med fejl i sundhedsvæsnet. Sidste år politianmeldte styrelsen 12 læger for grov forsømmelighed. Det er seks gange så mange, som i årene før. - Hidtil har det været sådan, at tilsynet har haft meget fokus på fejl begået fra lægens og sygeplejerskens side. Det fokus skal fortsat være der, men de skal nu øge deres fokus på de tilfælde, hvor man har organiseret arbejdet for dårligt - og det så er skyld i fejlen, siger Ellen Trane Nørby. I de tilfælde skal regionen løfte ansvaret for fejlen, så det ikke ender hos den enkelte ansatte. Ministeren forklarer videre, at det eksempelvis kan være en fejl, der kommer af, at en afdeling konsekvent har været underbemandet, så medarbejderne har skulle løse langt flere opgaver end det, der egentlig er rimeligt. - Den enkelte læge eller sygeplejerske skal ikke frygte for at gå på arbejde, fordi regionen har organiseret arbejdet for dårligt. Og derfor skal vi sikre, at de ved, at konsekvenserne lander hos regionen og ikke hos den enkelte. Formand for Danske Regioner, Stephanie Lose (V), hilser forslaget velkommen. - Det giver god mening, at der er en præcisering af den lovgivning, der er i forvejen, så det bliver tydeligere, at der et klart ledelsesmæssigt og organisatorisk ansvar. Hun er ikke i tvivl om, at det er noget, som medarbejderne vil tage godt imod. - Det er også en af grundene til, at vi i regionerne er meget positive overfor det, for vi har langt hen ad vejen fælles interesser med vores medarbejdere. - De skal være trygge og glade for at gå på arbejde og ikke være i tvivl om, at der også er et ledelsesmæssigt og organisatorisk ansvar, siger Stephanie Lose.",Nickolaj Sander,Indland,2018-10-03T19:30:00+00:00,https://www.dr.dk/nyheder/indland/detkuhavaeretmig-minister-vil-have-ledelse-til-tage-ansvar-laegefejl,DR
Dødstal efter indonesisk tsunami stiger til over 1.200,Ifølge Indonesiens myndigheder er dødstallet cirka 50 procent højere end hidtil antaget.,Landsbyer jævnet med jorden,"Dødstallet efter det kraftige jordskælv og efterfølgende tsunami fredag på den indonesiske ø Sulawesi er nu 1.234. Sådan lyder det fra de indonesiske beredskabsmyndigheder på et pressemøde i dag, ifølge Reuters. Dermed er antallet af døde næsten halvanden gange så højt som de hidtil offentliggjorte 844. Og frygten er, at dødstallet kan stige yderligere i de kommende dage. Redningsmandskab er nemlig endnu ikke nået ud til blandt andet administrationsområderne Sigi og Balaroa, hvor der bor hundredtusindvis af mennesker. Ifølge de indonesiske myndigheder er antallet af hårdt kvæstede efter naturkatastrofen 799. Tusindvis er stadig savnet. I kystbyen Palu, som blev ramt af en seks meter høj bølge, ligger der fortsat lig i ligposer i gaderne, som myndighederne er begyndt at lægge i massegrave af frygt for sygdomsudbrud, skriver CNN. Mange steder mangler folk mad og drikke. Det har resulteret i plyndringer af supermarkeder og tanksstationer, som har fået myndighederne til at opfordre ejerne til at give varerne gratis væk, til gengæld for senere erstatning. Langs kysten er fiskerlandsbyer jævnet med jorden, imens kun kraftigere bygninger i cement står tilbage. Først i går lykkedes det myndighederne at komme til området Donggala, som lå nærmest jordskælvets epicenter. Her er man ""ekstremt hårdt ramt"", ifølge de første rapporter fra Røde Kors. Flere millioner mennesker på Sulawesi er blevet påvirket af jordskælvet og den efterfølgende tsunami, og 61.000 mennesker har måttet forlade deres hjem.",Andreas Lindqvist,Udland,2018-10-02T07:01:00+00:00,https://www.dr.dk/nyheder/udland/doedstal-efter-indonesisk-tsunami-stiger-til-over-1200,DR
 Potentielt velfærdproblem: Professor advarer om sygeplejersker på deltid,Arbejdspresset fastholder mange sygeplejersker på deltid. ,Må gå på kompromis med faglig stolthed Løn spiller også en rolle,"Det er et ""potentielt velfærdsproblem"", at der ikke er flere sygeplejersker, som arbejder på fuld tid. Det mener professor Henning Jørgensen fra Center for Arbejdsmarkedsforskning ved Aalborg Universitet. - Vi ikke kan gennemføre de sundhedsreformer og den sundhedspolitiske service, som er lovet befolkningen, hvis der ikke er flere, der kommer til at udføre arbejdet. Så det er et potentielt velfærdsproblem, at vi ikke kan få den service og hjælp, vi skal have fremover, hvis der ikke er flere sygeplejersker, der vælger at gå på et højere timetal, siger professor Henning Jørgensen. På fem år er antallet af sygeplejersker på fuld tid i regionerne blot steget fra 60 til 61 procent. Faktisk var målet, at 72 procent i dag skule være på fuld tid, men det mål er altså langt fra opfyldt på trods af en målrettet indsats. Nu er et nyt mål sat. I 2021 skal 80 procent være fuldtidsansatte. - Det kræver nok, at politikerne og de ledende administratorer letter lidt af arbejdspresset– altså ydelsespresset i dagligdagen, mener Henning Jørgensen. Ifølge formand i Sygeplejerådet i Region Midtjylland er målet fint. Men urealistisk. - Jeg tror ikke på, det er realistisk, at 80 procent af sygeplejerskerne i 2021 er på fuld tid. Men jeg ville ønske, det var, siger Anja Laursen. Anja Laursen mener, der er flere ting, der skal være på plads, før det kan lade sig gøre. - For sygeplejersker, der arbejder i treholdsskift, kan det være svært at få arbejdsliv og privatliv til at hænge sammen, siger hun som en del af forklaringen på, hvorfor mange vælger at arbejde på deltid. Professor Henning Jørgensen peger på, at sygeplejefaget oprindeligt var et fag, hvor man lagde stor vægt på at gøre sit arbejde godt og yde en god service. - Det er kommet noget i klemme de seneste år, hvor vi har haft public management og et stærkt ydelsespres på sygeplejerskerne. Det ydelsespres vokser år for år, og derfor er det måske også en del af forklaringen, at der er en del sygeplejersker, der siger: 'Jeg kan ikke holde til at være på fuldtid, og jeg er ikke er sikker på, jeg kan gøre mit arbejde fagligt godt nok.' - Der et omsorgsgen og en faglig stolthed, som skal tilgodeses. Derfor er ydelsespresset et problem, som en hovedforklaring, siger Henning Jørgensen og peger på de seneste overenskomstforhandlinger. Her var sygeplejerskerne ude med bannere, hvor de med slagord som 'nok er nok' kæmpede for deres arbejdsforhold – selv om det reelt ikke havde noget at gøre med overenskomstforhandlingerne. - Det er et oprør mod forvaltningspolitikken og deres daglige arbejdsbetingelser, forklarer Henning Jørgensen. Anja Laursen påpeger også, at flere afdelinger ikke ønsker at ansætte sygeplejersker på fuld tid, fordi ledelserne ikke kan få vagtplanen til at gå op, når hele døgnet skal dækkes ind. Men hun så gerne, at flere sygeplejersker gik op på 37 timer. - Der er ingen tvivl om, at fra vores perspektiv ville det være bedre for dem selv og arbejdsmiljøet, hvis der var flere, der var på fuld tid og dermed fik en fast løn og sikkerhed for pension til udbetaling, siger Anja Laursen. Ifølge beregninger fra Dansk Sygeplejeråd vil der i 2025 mangle 6.500 sygeplejersker på landsplan. Hvis målsætningen med 80 procent fuldtidsansatte i 2021 skal opfyldes, peger Anja Laursen også på lønforholdene. - Hvis man derhjemme i en almindelig husholdning er to parter, hvor den ene er væsentlig højere lønnet end den anden, så bliver det nok desværre hyppigt sådan, at den med den laveste løn er den, der vælger at gå på deltid og er den, der får tingene til at hænge sammen, siger Anja Laursen og fortsætter: - Hvis sygeplejersker fik en væsentlig højere løn, kunne det være, at de prioriterede anderledes i hjemmene derhjemme.",Rasmus Gade Østergaard,Midt- og Vestjylland,2018-11-15T11:26:00+00:00,https://www.dr.dk/nyheder/regionale/midtvest/potentielt-velfaerdproblem-professor-advarer-om-sygeplejersker-paa-deltid,DR
Markant kønsforskel: Mandlige sygeplejersker vælger fuldtidsjob,"Næsten halvdelen af Region Midtjyllands kvindelige sygeplejersker er på deltid, men det ser helt anderledes ud for mænd i kittel.",Kun hver fjerde mand på deltid Mænd vælges som forsørgere,"Hvad vil du helst? Arbejde mere og få flere penge eller gå på deltid og få mere tid til familien? For sygeplejerskerne i Region Midtjylland ser den præference ud til at komme an på, om du er mand eller kvinde. Mens kun en fjerdedel af de mandlige sygeplejersker arbejder på deltid, er det hverdagen for næsten halvdelen af deres kvindelige kolleger. En af dem er 28-årige Marie Blandebjerg fra Silkeborg. - Jeg synes, at det kunne give noget frirum til at få familielivet til at fungere og til at se min datter. Når man er på 37 timer med vekslende arbejdstider, så kan det nogle gange virke ret intenst, siger hun. Marie Blandebjerg er lige nu på barsel, men hun har allerede planlagt, at når hun skal tilbage til arbejdet som sygeplejerske på mave-tarm kirurgisk sengeafsnit på Viborg Sygehus, bliver det med en nedsat arbejdstid. Der er 9206 sygeplejersker ansat i Region Midtjylland. Blot 230 af dem er mænd, og de 3,2 procent af sygeplejerskerne vælger altså markant anderledes end deres kvindelige kolleger. En af årsagerne til, at så mange mænd er på fuld tid, er at mange af dem har lederstillinger, siger professor i sundhedsfremme Betina Dybbroe fra RUC. - Mændene inden for sygeplejen kæmper sig ofte til mere specialiserede stillinger, der muliggør forskellige tillæg. De tilkæmper sig også til ledende stillinger, fordi vi stadig har et kønsligt samfund, hvor mænd og kvinder orienterer sig forskelligt, siger hun. Tallene kommer bag på Marie Blandebjerg, for det er jo lige så nemt for hendes mandlige kolleger at gå ned i tid, som hende selv. Men måske er der nogle gamle mønstre på spil? - Jeg synes egentligt, at det er lidt underligt, at det kun er kvinderne, der foretrækker at gå hjemme. Men omvendt er det også kvinderne, der har størstedelen af barselsorloven. Det er nok en del af vores kultur og et gammelt levn fra at være husmødre, for det kunne lige så godt være mændene, siger hun. Den idé er der helt sikkert noget om, siger professoren. Forskellen mellem mænd og kvinder inden for det samme fag afspejler en gammeldags familiestruktur, som forskerne kalder bread winner-modellen. Altså tanken om manden som hovedforsørger. - Familier tilpasser deres forhold til arbejdsmarkedet efter hvem, der kan tjene mest, og samtidigt kan varetage deres families behov for at passe børnene. Og da det kønsmæssigt er ulige struktureret, så bliver det sådan, at det bliver en mandlig bread winner-model. Altså at man foretrækker, at det er manden, der arbejder fuld tid, siger Betina Dybbroe. Tallene viser også, at det ikke er et fænomen blandt regionens læger. Her er der stort set ingen forskel mellem mænd og kvinder på deltid. Selvom Marie Blandebjerg intet havde imod at være på fuld tid, før hun blev gravid, er hendes prioritering bare helt anderledes nu. - Hvis jeg først er hjemme ved 16.30-tiden, så er dagen jo næsten gået for min datter. Så når hun stort set kun lige at spise og så skal hun i seng. Og det synes jeg, er for meget.",Tina Vestergaard,Østjylland,2018-11-22T08:07:00+00:00,https://www.dr.dk/nyheder/regionale/oestjylland/markant-koensforskel-mandlige-sygeplejersker-vaelger-fuldtidsjob,DR
Nej til nattevagter: Sygeplejersker vil arbejde 8-16,"Familieliv og arbejdsliv skal hænge sammen, siger studerende på UCN",Går ud over patienterne En del af jobbet,"Hvem skal passe patienterne om natten? Ifølge Dansk Sygeplejeråd har flere nordjyske sygehuse har svært ved at finde sygeplejersker, der vil tage de skæve vagter. Og blandt næste generation af sygeplejersker er det ikke ligefrem nattevagterne og weekendvagterne, der trækker. - Når der på et tidspunkt kommer børn, så vil jeg jo gerne være der, når børn og kæreste har fri, siger Julie Landbo, der læser til sygeplejerske ved University College Nordjylland (UCN) i Aalborg. Hendes medstuderende Emilie Kjærulff Petersen er enig. Når hun er færdiguddannet, vil hun gå efter et job uden skæve arbejdstider, for samfundet er stadig indrettet flertallet, der arbejder 8-16. - Børnehaver, vuggestuer og skoler er jo kun åbne i dagtimerne, så jeg vil have et arbejde, hvor jeg selv arbejder i dagtimerne, siger Emilie Kjærulff Petersen. Men modviljen mod at arbejde aften, nat og weekend går ud over patienterne, frygter Helle Kanstrup, der er næstformand for Dansk Sygeplejeråd i Nordjylland. - Det kan betyde, at du ikke får den medicin, du skal have, når du er indlagt om natten. Det kan også betyde, at der mangler sygeplejersker til at varetage den komplekse pleje, hvis du bliver dårlig i løbet af natten, siger hun. På UCN forsøger man at forberede de studerende på et arbejdsliv med vagter uden for normal arbejdstid. - Vi forbereder dem på, at det er en del af jobbet som sygeplejerske, og vi sørger for, at de på den kliniske del af uddannelsen også kommer på nattevagt, siger Iben Bøgh Bahnsen, uddannelseschef for sygeplejeuddannelsen på UCN.",Frederik Holst,Nordjylland,2018-11-17T07:13:00+00:00,https://www.dr.dk/nyheder/regionale/nordjylland/nej-til-nattevagter-sygeplejersker-vil-arbejde-8-16,DR
FAKTATJEK: Koster regeringens politik 1.000 sygeplejersker jobbet i 2025?,"Socialdemokratiet påstår i en kampagne, at regeringens politik vil koste 1.000 sygeplejersker jobbet frem mod 2025. Men det afviser både Finansministeriet og flere forskere.",,"Socialdemokratiet har lanceret en kampagne på blandt andet Facebook, hvor det påstås, at regeringens politik koster 1.000 sygeplejersker jobbet i 2025. Socialdemokratiets formand, Mette Frederiksen, gik ud med samme budskab til Folketingets åbning den 2. oktober. - Og hvis regeringen fortsætter efter valget – ja, så fortsætter den udvikling også. 1.000 færre sygeplejersker, hvis det står til regeringen, sagde Mette Frederiksen. Da partiet fremlagde et sundhedsudspil for nylig, sagde også partiets ældreordfører og tidligere sundhedsminister, Astrid Krag, at der vil være 1.000 færre sygeplejersker i 2025, hvis regeringens økonomiske politik fortsætter. En række sundhedsøkonomer og Finansministeriet siger, at der er så betydelige usikkerheder ved beregningen, at man ikke kan konkludere, at der vil være 1.000 færre sygeplejersker i 2025. Tallet 1.000 færre sygeplejersker stammer fra en beregning, som Finansministeriet har lavet på bestilling fra Socialdemokratiet. Partiet har bedt Finansministeriet udregne, hvor mange sygeplejersker der vil være ansat i den offentlige sektor i 2025, hvis antallet af sygeplejersker proportionalt udgør den samme andel med den samlede offentlige beskæftigelse. Og her er svaret 1.000 færre sygeplejersker. Men ikke mindre end syv gange i besvarelsen tager ministeriet forbehold for at konkludere for hårdt på tallet – og skriver netop, at der ikke er tale om en vurdering af regeringens økonomiske politik. Desuden er det slet ikke regeringen, der kontrollerer, hvor mange sygeplejersker, som skal være ansat i det offentlige. Da de sygeplejersker for de flestes vedkommende er ansat i enten regionerne eller kommunerne, så er det disse myndigheder, der kan hyre eller fyre sygeplejersker. Det sker med udgangspunkt i de overordnede økonomiske rammer, som regionerne og kommunerne forhandler med regeringen hvert år. Derudover får sundhedsvæsenet med jævne mellemrum tilført ekstra midler, når der opstår særlige behov, siger forklarer sundhedsøkonomer. En af dem er professor og sundhedsøkonom Kjeld Møller Pedersen fra SDU: - Traditionelt set har politikerne prioriteret sundhedsområdet højere end andre velfærdsområder – og det kan meget vel også ske i fremtiden. Så man kan ikke vide, hvor mange sygeplejersker, der vil være ansat i 2025, siger han. Socialdemokratiet fastholder, at regeringens politik vil føre til 1.000 færre sygeplejersker i 2025, medmindre den prioriterer anderledes. Hvis regeringen vælger, at sundhedsvæsenet skal prioriteres højere, så vil den planlagte økonomiske ramme koste andre ansatte i det offentlige jobbet, for eksempel lærere eller pædagoger, siger partiets ældreordfører og tidligere sundhedsminister Astrid Krag. Se interviewet med Astrid Krag. Hvilke eksperter har vi talt med? Hvilke rapporter har vi kigget i?",Nicolai Kromann Pein,Indland,2018-11-10T08:01:00+00:00,https://www.dr.dk/nyheder/indland/faktatjek-koster-regeringens-politik-1000-sygeplejersker-jobbet-i-2025,DR
Kemo og sårbehandling uden for hospitalet: Kommuner opruster med sygeplejersker,"Sygeplejerskerne tager sig især af ældre borgere, der bliver udskrevet hurtigere og er mere syge end tidligere, når de forlader hospitalet.","Svære sår, kemo og intravenøse behandlinger Svært at få nok Færre hjemmebesøg sparer sygeplejersker på vejene Flere sygeplejeklinikker en landsdækkende tendens","Kemoterapi og sårpleje hjemme i stuen eller intravenøs behandling på en lille, kommunal sygepleje-klinik. Det er den nye virkelighed for mange patienter, der udskrives hurtigere og i dårligere stand fra hospitalerne end tidligere. På fire år har kommunerne ansat 15 procent flere sygeplejersker, viser tal, som DR har trukket fra Kommunernes og Regionernes Løndatakontor. Udviklingen svarer til, at der fra april 2014 til april 2018 blev ansat 1681 flere sygeplejersker i kommunerne. Det er blandt andet sket som en konsekvens af et stigende antal ældre og kortere indlæggelsestider på sygehusene, forklarer Jakob Kjellberg, professor i sundhedsøkonomi ved VIVE. - Vi ligger kun på sygehuset, når det er allermest medicinsk nødvendigt. Vi ligger tre dage i snit ved en indlæggelse. Det er en voldsom reduktion. Det betyder, at man ikke er rask, når man er udskrevet. Man har stadig et stort plejebehov, når man kommer hjem, siger Jakob Kjellberg. Udviklingen med flere syge og plejekrævende patienter kan man genkende i en række kommuner, DR har talt med. Blandt andet i Esbjerg, som er et af de steder, hvor man har ansat betydeligt flere sygeplejersker de seneste år. - Vi får flere og flere opgaver, som førhen blev behandlet på sygehusene. For eksempel intravenøse behandlinger, hvor vi skal give væske gennem huden og svære sårbehandlinger. Jeg tror også, at udviklingen går på flere og flere kemobehandlinger i den kommunale sektor, siger Arne Nikolajsen, som er sundhed- og omsorgsdirektør i Esbjerg Kommune. Samtidig med at kommunerne har ansat flere sygeplejersker, så er antallet i regionerne nogenlunde uændret. Og det giver bekymring for, om alle kommuner og hospitaler i fremtiden kan ansætte de sygeplejersker, der er behov for. - Der er samlet set et større behov for sygeplejersker, og derfor bliver vi nødt til at få uddannet nogle flere, lyder opfordringen fra Grethe Christensen, formand for Dansk Sygeplejeråd. Også professor i sundhedsøkonomi Jakob Kjellberg ser tegn på manglende hænder. - Allerede i dag er det svært at rekruttere sygeplejersker. Det gælder både på sygehuse og i en række kommuner. Det er svært nu, og det bliver ikke nemmere fremadrettet, siger han. I Esbjerg er det indtil videre lykkedes at finde sygeplejersker til de stillinger, der har været slået op. Men ligesom det gør sig gældende i flere andre kommuner, er man alligevel i fuld gang at effektivisere. For mens sygeplejerskerne i Esbjerg endnu sendes ud for at behandle borgere i eget hjem, så er det nu udelukkende dem, der er for syge til at møde op i en af kommunens nye sygeplejeklinikker, der får hjemmebesøg. Alene i år åbnes seks nye klinikker placeret strategisk rundt i lokalsamfundene, så det samlede antal i Esbjerg Kommune kommer op på 12. - Førhen brugte sygeplejerskerne meget tid på at køre fra bopæl til bopæl. Den tid bruger de i stedet på klinikken, hvor de hele tiden har borgere til behandling, forklarer sundhed- og omsorgsdirektør Arne Nikolajsen. Esbjerg er langt fra den eneste kommune i landet, som har oprettet flere nye sygeplejeklinikker, og den udvikling vil fortsætte, forudser Jakob Kjellberg. - Når sygeplejerskerne kører på hjemmebesøg går mere end halvdelen af tiden med at køre mellem patienterne, og derfor vil vi formentlig se mere og mere af behandlingen foregå på klinikker, hvor patienterne skal komme til sygeplejersken, siger Jakob Kjellberg. Regeringen forventes i dette efterår at præsentere en ny sundhedsreform om ""det nære og sammenhængende sundhedsvæsen"". Her vil netop et bedre samarbejde mellem hospitaler og kommuner formentlig være på dagsordenen.",Sune Lundby Møller,Indland,2018-08-16T05:30:00+00:00,https://www.dr.dk/nyheder/indland/kemo-og-saarbehandling-uden-hospitalet-kommuner-opruster-med-sygeplejersker,DR
Fuldtidspolitik på sygehuse fejler: På fem år er næsten lige så mange på deltid,"I 2021 skal 80 procent af regionernes ansatte arbejde på fuldtid, lyder målet fra Danske Regioner.",Deltid på grund af arbejdspresset Direktør: Vi er ekstra opmærksom på stillingsopslag Vil gøre op med 'deltidskultur',"Hanne Jensen er sygeplejerske og arbejder på Aarhus Universitetshospital 32 timer om ugen på et sengeafsnit for ældre. En ordning, hun startede med, da hendes børn var små. - Nu er de næsten voksne, men det giver stadig stor mening. For mig gør det, at det giver kvalitet i mit virke; at jeg har overskud, når jeg er på arbejde, men faktisk også når jeg er hjemme, siger hun. Hun er langt fra den eneste, der arbejder deltid. Det må Danske Regioner konstatere efter næsten fem års indsats for at få flere ansatte til at arbejde 37 timer om ugen. I 2013 vedtog Danske Regioner en strategi, som havde til formål at få flere til at arbejde fuldtid frem for deltid. Slutmålet er at nå op på 80 procents fuldtidsansatte i 2021. Da strategien blev vedtaget, var 60 procent af de ansatte i regionerne på fuldtid. I januar i år, altså fem år senere, var andelen på 61 procent og dermed kun et procentpoint højere; og det er samtidig langt under måltallet, der lyder på 72 procent i år. Hanne Jensens kollega Anne Elkjær Møller var også på deltid, da børnene var små – nu har hun valgt den løsning igen. - Det er blandt andet på grund af arbejdspresset. Jeg er lige blevet 61, og der er fart på arbejdet, og jeg skal gerne holde nogle år endnu. Jeg elsker mit arbejde, men samtidig har jeg også børn og børnebørn i København – og de trækker, siger hun. For Anne Elkjær Møller og Hanne Jensen handler det også om et stigende arbejdspres. Derfor gør den ugentlige fridag en stor forskel. - Vi har helt klart fået mere at lave, og patienterne er blevet dårligere, og vi er blevet færre til at lave det samme arbejde. Jeg skal holde fem-syv år endnu, og det vil jeg gerne. Jeg har været sygeplejerske i 37 år og vil da gerne lige gøre det ordentligt færdigt, inden jeg en dag skal på pension. Det føler jeg, at jeg kan nu, lyder det fra Anne Elkjær Møller. På Aarhus Universitetshospital klarer man sig bedre end gennemsnittet og har 70 procent i fuldtidsbekæftigelse. Sygeplejefaglig direktør Inge Pia Christensen er opmærksom på, at medarbejderne kan opleve et højt arbejdspres. Hun mener dog, at de ansatte kan finde muligheder inden for overenskomsten til at købe sig fri ved for eksempel at veksle de tillæg, der udbetales ved arbejde på skæve tidspunkter, til frihed. - Jeg er opmærksom på, at alle lederne og medarbejdere kender til de muligheder, så livssituation og fuldtid kan gå hånd i hånd, siger hun. Hun fortæller, at hospitalets HR- og udviklingsafdeling er blevet bedt om at være ekstra opmærksom på de stillinger, de slår op. - Hver gang, der bliver slået en stilling op, og den ikke bliver slået op på fuld tid, kommer der en henvendelse til afdelingssygeplejersken, som siger: 'Du skal være klar over, at vi er optaget af, at folk skal kunne få fuld tid, så er der mulighed for, at du kan skrive, at stillingen er på 32 til 37 timer?' Her fortæller professor i økonomistyring ved Aalborg Universitet Per Nikolaj Bukh om problematikkerne ved deltid. Anders Kühnau (S), der er formand for Region Midtjylland, var som medlem af løn- og praksisudvalget med til at beslutte fuldtidsstrategien tilbage i 2013. Han mener, der hersker en 'deltidskultur' på mange afdelinger på sygehusene. - Vi har afdelinger, hvor over halvdelen er på deltid, og der er det svært at komme ind som ny sygeplejerske og arbejde på fuldtid fra starten af. Der er det mere reglen end undtagelsen, at du er på deltid – og det er det, vi gerne vil have gjort op med, siger han. Regionsformanden mener, det var rettidig omhu tilbage i 2013 at prøve at få flere på fuldtid, fordi man allerede dengang kunne se, at der ville blive mangel på blandt andet sygeplejersker. - Hvis rigtig mange er på deltid, vil det betyde, at vi skal uddanne flere, end det er nødvendigt. Og i en situation, hvor vi har personalemangel, vil det tage over, før vi kan nå dertil – derfor er det en god løsning at få flere på fuldtid, siger han. Sygeplejerske Hanne Jensen er dog ikke i tvivl: Hun fortsætter på deltid. - Skulle jeg gå på fuldtid, så ville det trække nogle kræfter i det lange løb, så mine kræfter bliver bedst økonomiseret ved at være på deltid, altså 32 timer, og så har jeg overskud til min hverdag.",Gitte Hansen,Østjylland,2018-11-15T06:00:00+00:00,https://www.dr.dk/nyheder/regionale/oestjylland/fuldtidspolitik-paa-sygehuse-fejler-paa-fem-aar-er-naesten-lige-saa,DR
Ny ordning: Patienter inddrages under vagtoverlevering,"På Rigshospitalet har man droppet vagtoverlevering bag lukkede døre. Nu inddrages patienten, når personalet overleverer til hinanden.",Danske Patienter: Det øger patienternes tryghed Større udbredelse,"Når et hold sygeplejersker får fri fra arbejde efter en endt vagt, og skal erstattes af et nyt hold sygeplejersker, foregår overleveringen om patienterne oftest for lukkede døre. Det har man nu ændret på hos Rigshospitalets afdeling for gynækologisk cancer og hjernetumorer. Siden januar er afsnittet gået over til en ny måde at overdrage aftenvagten mellem den sygeplejerske, der går hjem og den, der tager over. Hvor vagtskiftet før skete bag lukkede døre på sygeplejerskernes personalestue, overdrager man nu på patientstuen. Det har vist sig at være en ordning, der er så god, at den skal bredes ud. - Internationale erfaringer viser, at det har flere fordele at inddrage patienten i overleveringen, siger Mille Guldager, der er klinisk sygeplejespecialist og projektleder på at få den nye ordning indført. - Det mindsker risikoen for fejl og misforståelser, pårørende får mulighed for at være med og stille spørgsmål, patienten føler sig tryggere og patienttilfredsheden er ganske enkelt højere. Før pilotprojektet var der mange ubesvarede spørgsmål og en sund skepsis blandt sygeplejerskerne for at gå en meget anderledes vej end den sædvanlige, fortæller sygeplejerske Sara Bak Rykær, der også er med i projektgruppen. - Kan vi vise vores bekymringer, kan jeg sparre med min kollega, hvordan kan vi tale om de svære ting som prøver med dårlige svar, og vil patienter og pårørende have mange spørgsmål? Men både patienter og personale har taget godt imod ordningen, der nu er permanent. Hos Danske Patienter er man også meget positiv for den nye ordning. - Patienten får mulighed for at komme til orde. De kan være med til at huske, hvad der er vigtigt at sige, og hvilke informationer der skal passeres videre. Det giver en tryghed og en følelse af at have kontrol over, hvad der sker, mens man er indlagt, siger Helle Max Martin, der er projektchef i Danske Patienter og Videnscenter for Brugerinddragelse i Sundhedsvæsenet. Patienttilfredsheden er steget markant på afdelingen. Det viser både en spørgeskemaundersøgelse og en række interviews med patienter, som Mille Guldager Christiansen har fulgt projektet op med. Den nye procedure har også betydet, at sygeplejerskerne ser patienterne fra vagtens start, og at patienterne ringer mindre efter sygeplejerskerne om eftermiddagen, mens de er indlagt. Ordningen med at holde vagtoverleveringsmøder foran patienten i stedet for på personalestuen er så god en idé, at det nu skal udbredes, mener de konservatives formand for Sundhedsudvalget i Region Hovedstaden, Christoffer Buster Reinhardt. - Vi skal tage det op i Sundhedsudvalget, og så skal vi selvfølgelig fortælle kollegerne i Region Hovedstaden om de gode resultater. Vi skal lære af den nye bedste måde at gøre tingene på, siger han. Det glæder Mette Rosendal Darmer, der er konstitueret centerdirektør i Finsenscenteret på Rigshospitalet. Hun er ikke er i tvivl om, at ordningen har skabt interesse. - Vi er allerede så småt i gang med at brede ordningen ud i onkologisk klinik på Rigshospitalet, og så tror jeg også, at der er andre, der er interesseret i det, siger Mette Rosendal Darmer.",Karoline Kert,København,2018-11-05T05:02:00+00:00,https://www.dr.dk/nyheder/regionale/hovedstadsomraadet/ny-ordning-patienter-inddrages-under-vagtoverlevering,DR
Dansk Sygeplejeråd: Alarmerende at der ikke bliver lyttet til sygeplejerskers opråb,"Sygeplejersker skal melde ind til både ledelse og fagforbund, når de oplever problemer så alvorlige som dem, der har været på intensivafdelingen i Køge.",,"Sygeplejersker skal åbne munden nu, hvis de oplever problemer som dem, der i denne uge kom frem fra intensivafdelingen i Køge. Her har sygeplejersker igennem lang tid haft så stort et arbejdspres, at de har slækket på håndhygiejnen og skruet op for den beroligende medicin til respiratorpatienter, hvis der var travlt på afdelingen. Problemer som personalet har gjort ledelsen opmærksom på i mere end et år. Derfor har Dansk Sygeplejeråd Kreds Sjælland nu opfordret tillidsmændene på regionens hospitaler til at gå til deres ledelser, hvis de oplever tilsvarende problemer. Og bliver de ikke hørt, må de gå til Dansk Sygeplejeråd, siger kredsformand Helle Dirksen: - Vi har taget kontakt til alle vores tillidsrepræsentanter for at opfordre dem til, at hvis de kender til tilsvarende problemstillinger, skal de rejse det overfor ledelsen og andre steder, hvor det er relevant, siger hun. På intensivafdelingen i Køge gjorde medarbejderne allerede ledelsen opmærksom på problemerne i maj sidste år. Alligevel er problemerne fortsat indtil Arbejdstilsynet og senere DR er gået ind i sagen. Så hvis sygeplejersker andre steder oplever, der ikke bliver lyttet til dem, så kom til os, lyder opfordringen fra Helle Dirksen: - Det er helt oplagt at de henvender sig til Dansk Sygeplejeråd. Så må vi jo rejse problemstillingen, for det her er jo et eksempel på, at sygeplejerskers og medarbejderes opråb ikke bliver taget alvorligt, og det synes vi er meget alarmerende, siger hun.",Trine Warrer Juul,Sjælland,2016-08-20T05:10:00+00:00,https://www.dr.dk/nyheder/regionale/sjaelland/dansk-sygeplejeraad-alarmerende-der-ikke-bliver-lyttet-til,DR
"Stor fyringrunde i gang i Region Sjælland: ""Folk er nervøse og frustrerede""","I løbet af tirsdag og onsdag får sygehuspersonalet en besked i e-boks om, hvorvidt de har et job fremover.",Folk har ondt i maven Vil bevare sikkerheden og trygheden,"Selvom antallet af afskedigelser på sygehusene i Region Sjælland mandag blev nedbragt fra 317 til 198, er i dag en skæbnedag for de mange læger, sygeplejersker og andet sygehuspersonale i Region Sjælland, hvor langt størstedelen af afskedigelserne vil finde sted. Det er især lægesekretærerne, der er blevet varslet fyret. - Folk er nervøse på egne og andres vegne. Det er ikke en sjov dag. Jeg ved jo, at der er meget brug for os til at binde det hele sammen, og jeg ved, at alle mine kolleger rundt i huset knokler hver eneste dag for at få enderne til at hænge sammen. Så det ser lidt sort ud, synes jeg, lyder det fra lægesekretær Anja Gylling, da hun ankom til Sjællands Universitetshospital i Køge imorges. - Vi går en bekymrende dag i møde. Jeg tror, at mine kollegaer generelt har ret ondt i maven i forhold til det, der skal ske, lyder det fra fællestillidsrepræsentant for sygeplejerskerne og radiograferne, Susann Carlsen. Hun fortæller også, at personalet er frustreret over selve fyringsprocessen. - De kan ikke få det at vide samtidigt. Nogen får det allerede at vide tidligt om morgenen, mens nogle afdelingsledelser har valgt at sende det ud efter klokken 14 eller klokken 15.30. Nogen kan også gå i seng i aften uden at have fået besked endnu, fordi der er en forsinkelse på e-boks, siger fællestillidsrepræsentanten. Susann Carlsen understreger dog, at selvom personalet er berørt af situationen, vil det ikke gå ud over patienterne. - Jeg tror ikke, patienterne ude på sengestuerne kommer til at mærke det. Vi er så professionelle, at vi nok skal passe vores arbejde. Der er nok nogen, der synes, de skal vente lidt på, at vi tager en klokke, fordi vi er i gang med en diskussion eller drøftelse på kontoret, siger hun. Og selv om antallet af afskedigelser nu er bragt ned med over 100 stillinger, letter det ikke den trykkede stemning, mener Susann Carlsen. - Der er stadig uvished, om det er mig eller min kollega, som jeg holder meget af, der bliver afskediget. Så er det også meldt ud, at det er mange lægesekretærer, der bliver afskediget. Det er bekymrende for det plejepersonale og de læger, der vil stå tilbage, da de så skal varetage opgaverne, og patienterne kommer i fremtiden måske til at vente i længere tid, fordi vi skal tage en telefon, siger hun. Formanden for Region Sjælland, Heino Knudsen, anerkender personalets bekymring om det fremtidige arbejdsmiljø. - Det anerkender jeg i dén grad. I virkeligheden ønsker jeg jo ikke, at vi skulle fyre én eneste medarbejder. Vi har brug for dem alle sammen. Men vi er desværre i en situation, hvor det er nødvendigt, siger han. Derfor vil regionsrådet også have et fremtidigt fokus på sygepersonalets arbejdsmiljø. - Det er klart, at når man er i en fase, som vi er i nu, er man enormt nervøs for arbejdsmiljøet. Nogle steder er allerede presset i forvejen, fordi vores medarbejdere løber meget stærkt. For at forbedre arbejdsmiljøet vil regionen blandt andet reducere brugen af vikarer og i stedet konventere det til fastansatte medarbejdere. - Vi har vores største fokus på at gøre nogle ting anderledes for at bevare sikkerheden for vores patienter og også at skabe et godt arbejdsmiljø for vores medarbejdere, siger Heino Knudsen.",Sofie Borbiconi,Sjælland,2018-11-06T10:58:00+00:00,https://www.dr.dk/nyheder/regionale/sjaelland/stor-fyringrunde-i-gang-i-region-sjaelland-folk-er-nervoese-og,DR
Undersøgelse kritiserer sygehus for deltidsansatte: 'En dårlig forretning',"Aarhus Universitetshospital udbetalte 4,7 millioner kroner i over- og merarbejde til deltidsansatte sygeplejersker sidste år.",Sygehusledelse tager kritikken til sig Professor: Opslå kun fuldtidsstillinger,"Rigsrevisionen har haft luppen på Aarhus Universitetshospitals mange deltidsansatte sygeplejersker og er nået frem til, at sygehusledelsen skal arbejde hårdere for at få flere op på fuldtid. I 2013 vedtog Danske Regioner en strategi, som havde til formål at få flere til at arbejde fuldtid frem for deltid. Slutmålet er at nå op på 80 procents fuldtidsansatte i 2021. Da strategien blev vedtaget, var 60 procent af de ansatte i regionerne på fuldtid. I januar i år, altså fem år senere, var andelen på 61 procent og dermed kun et procentpoint højere. Det kan være dyrt at have så mange deltidsansatte, for problemet er blandt andet, at det kan koste overarbejdsbetaling at bede de deltidsansatte tage en ekstra vagt, hvis ikke de varsles i god nok tid. I Rigsrevisionens rapport i kølvandet på undersøgelsen af Aarhus Universitet hedder det blandt andet: ”Det er Rigsrevisionens vurdering, at det er mest hensigtsmæssigt som arbejdsgiver at sikre, at de faste omkostninger for hver ansættelse holdes nede ved fx at udnytte timetallet mest muligt. Desuden har Rigsrevisionens undersøgelse vist, at omkostningerne til deltidsansatte fordyres af, at der for en række deltidsansatte modtages overarbejdsbetaling for alle timer ud over de planlagte."" Her fortæller den 61-årige sygeplejerske Anne Elkjær Møller, hvorfor hun har valgt at være på deltid. Den kritik tager sygehusledelsen til sig, selvom der kun er undersøgt tre afdelinger, siger sygeplejefaglig direktør Inge Pia Christensen. - Det er en dårlig forretning, så nu går vores HR-afdeling alle afdelinger igennem, og ser det sådan ud på alle afdelinger, går de i dialog med lederne og siger, at det skal der rettes op på, siger hun. Der blev cirka udbetalt 4,7 millioner kroner i over- og merarbejde til deltidsansatte sygeplejersker på Aarhus Universitetshospital sidste år. Sygeplejefaglig direktør Inge Pia Christensen siger, at der kan opstå nødsituationer, men at sygehuset ikke er for dårlige til at varsle i god nok tid. - Det er ikke et generelt indtryk, jeg har. Men der er nogle afdelinger, der er har været mere pressede end andre. Dels fordi der har været specialistmangel i en periode, eller at der har været et markant større arbejdspres, fordi der har været flere patienter end planlagt, siger hun. Professor i økonomistyring ved Aalborg Universitet Per Nikolaj Bukh forklarer, at Rigsrevisonen har fokus på at holde omkostningerne nede og sørge for, at regionerne ikke afholder unødvendige omkostninger. - Så synspunktet er, at når man kan se, at mange af de deltidsansatte sygeplejersker alligevel ender med at have en arbejdsdag, der svarer til at have et fuldtidsarbejde, ville det være billigere at ansætte dem på fuldtid. Så det er det, Rigsrevisionen ønsker, man skal gøre, siger han. Han mener, at der kun er ét at gøre, hvis man vil problemet til livs – nemlig at Danske Regioner sammen bliver enige om, at der fremover primært opslås fuldtidsstillinger. - Så er det jo det, der er at søge, og dermed får man jo fuldtidsstillinger, forklarer han. Inge Pia Christensen slår fast, at hun er lige så interesseret i at løse problemet som Rigsrevisionen er. - Vi skal bruge hver eneste krone, vi har, på den bedste og mest hensigtsmæssige måde, og hvis det er en uhensigtsmæssig måde, skal vi holde op med det, siger hun.",Gitte Hansen,Østjylland,2018-11-16T07:12:00+00:00,https://www.dr.dk/nyheder/regionale/oestjylland/undersoegelse-kritiserer-sygehus-deltidsansatte-en-daarlig-forretning,DR
,,,,,,,https://www.dr.dk/nyheder/tema/besparelserne-pa-aarhus-universitetshospital,DR
Demokraterne vinder flertallet i Repræsentanternes Hus,Som forventet bliver Kongressen splittet mellem USA's to politiske partier efter tirsdagens midtvejsvalget.,Et kammer til hvert parti Hvert andet år,"Demokraterne har vundet et flertal i Repræsentanternes Hus ved det amerikanske midtvejsvalg. Partiet har netop opnået de 218 pladser, der skal til for at danne et flertal i Huset. Det viser den seneste optælling fra nyhedsbureauet AP. Republikanerne har indtil videre fået 193 pladser. De resterende 24 pladser mangler stadig at blive fordelt. Dermed fravrister Demokraterne Republikanerne kontrollen med Kongressens ene kammer. Forud for valget dominerede Republikanerne begge kamre, altså både Senatet og Repræsentanternes Hus. Det republikanske parti bevarer et flertal i Senatet. Det var forventet, at Demokraterne ville snuppe flertallet i Repræsentanternes Hus fra Republikanerne, som før dagens valg besad 238 ud af de 435 pladser. Med sejren i Repræsentanternes Hus overtager Demokraterne formandsposterne i samtlige udvalg, og de vil komme til at spille en større rolle, når det kommer til at sætte den politiske dagsorden. Det demokratiske flertal kan også komme til at udgøre en udfordring for den republikanske præsidents mulighed for at føre sin politik ud i livet, da ændringer i lovgivningen som udgangspunkt skal godkendes af begge kamre i Kongressen. Republikanerne bevarer et flertal på 51 - det samme flertal som før valget - i Kongressens andet kammer, Senatet. Klik her for læse mere om, hvad det demokratiske flertal kan komme til at betyde for præsidenten. Politikerne i Kongressen går på valg hvert andet år, hver anden gang midt i den siddende præsidents embedsperiode, deraf navnet midtvejsvalg. Mens senatorerne i Senatet sidder for en seksårig periode, og det dermed kun er en tredjedel, der er på valg i år, er samtlige af medlemmernes af Repræsentanternes Hus på valg hvert andet år. Samtlige 435 pladser i Repræsentanternes Hus har været på valg i år.",Maya Nissen,Midtvejsvalg,2018-11-07T07:58:00+00:00,https://www.dr.dk/nyheder/udland/midtvejsvalg/demokraterne-vinder-flertallet-i-repraesentanternes-hus,DR
Flere patienter i Region Sjælland bliver sendt på privathospital efter Sundhedsplatformen,"Sundhedsøkonom mener, Sundhedsplatformen kan være skyld i ekstra arbejde på privathospitaler.",Formand for udvalg: Vores sygehusvæsen er udfordret Aleris-Hamlet: Store udsving er en udfordring Brug af privathospitaler skal opklares,"27.000 patienter i Region Sjælland er i år blevet sendt på privathospital, fordi personalet på de offentlige sygehuse ikke selv kunne nå at undersøge eller operere dem. Det viser en aktindsigt, som DR Sjælland har fået. Tallet svarer til, at alle indbyggere i Holbæk by blev behandlet på privathospital i årets første ni måneder. Sundhedsøkonom Jes Søgaard fra Syddansk Universitet mener, at hovedårsagen til millionudgiften til privathospitaler kan være Sundhedsplatformen. Han siger, at det er velkendt, at både Region Hovedstaden og nu også Sjælland har været ramt af en stor nedgang i aktiviteten på sygehusene: - Læger og sygeplejersker kunne ikke nå at behandle så mange patienter som før Sundhedsplatformen. Den eneste vej ud af det her er, at de nu får styr på den sundhedsplatform, siger han. Ifølge Jes Søgaard er det alvorligt for de hårdt trængte sjællandske sygehuse: - Det er klart, at man risikerer at komme ind i en negativ spiral, fordi de penge man nu bruger til at få patienterne behandlet på privathospital går ud af regionens egne sygehuses drift, og så bliver det bare endnu værre. Den aktindsigt, DR Sjælland har fået, viser, at i hele 2017 brugte Region Sjællands sygehuse 162 millioner på privathospitaler. Det tal skønnes at blive 225 millioner i 2018 vurderet ud fra de første ti måneder af året. Formanden for udvalget for sygehusenes behandlingstilbud, socialdemokraten Anne Marie Knigge, afviser, at det store forbrug på privathospitaler skyldes Sundhedsplatformen: - Det er rigtigt, at der var en nedgang i starten, men det havde vi jo kalkuleret med. Jeg mener ikke, at vores store forbrug på privathospitaler skyldes Sundhedsplatformen, siger hun. Hun erkender dog, at Region Sjælland er inde i en ond spiral. Men hun mener, at det store forbrug på privathospitaler skyldes, at der er kommet mange flere patienter: - Jeg tror, en af grundene er, at der er flere patienter, der har behov for behandling. Samtidig er vores sygehusvæsen udfordret. Alle ved jo, at vi har været nødt til at afskedige, og så kan man jo ikke behandle så mange i vores eget system. Men sundhedsøkonom Jes Søgaard siger, at det store forbrug på privathospitaler ikke har ramt andre regioner end Sjælland: - Det er ikke noget, vi ser på landsplan, siger han og forklarer, at det kan skyldes en kulmination af produktivitetsfald i forbindelse med Sundhedsplatformen. Privathospitalet Aleris-Hamlet i Ringsted har det seneste år modtaget ekstra mange henvisninger fra Region Sjælland. For at følge med kan privathospitalet låne læger fra andre hospitaler i Aleris-virksomheden og kan derfor stadig behandle øre-, næse-, halspatienter, hjertepatienter og dem, der skal have nye knæ eller nye hofter. - Det er klart, at de her store udsving udfordrer også os. Men vi er vant til hele tiden at justere på vores bemanding i forhold til, hvad vi har af indtag. Skal vi åbne på nogle tidspunkter, hvor vi ikke er vant til at have åbent, så er det det vi gør. Skal vi låne læger udefra, så gør vi det, siger Kamilla Nørhave, der er hospitalschef på privathospitalet Aleris-Hamlet i Ringsted. Til gengæld ser hun ikke noget problem i, at private tilbud skal redde behandlingen af patienterne. - Vi er med til at nedbringe ventetiden generelt for alle patienter, siger Kamilla Nørhave og tilføjer: - Var vi ikke tilstede, havde man endnu længere ventetider i det offentlige, så samlet set er vi med til at nedbringe ventetiden. Det er et år siden Sundhedsplatformen blev indført i Region Sjælland. Her i efteråret er der bebudet afskedigelser for op mod 200 læger, sygeplejersker og andet sygehuspersonale, fordi regionen skal spare penge. Det radikale medlem af Region Sjælland Anne Møller Ronex vil have opklaret, hvorfor Region Sjælland bruger millioner på at sende patienter på privathospital og samtidig fyrer folk på regionens egne sygehuse. Anne Møller Ronex har gentagne gange efterlyst en forklaring på, hvorfor 700 patienter hver eneste uge bliver sendt til behandling på privathospital: - Jeg synes, det er utilfredsstillende, at vi ikke kan få lagt løsningsforslag frem til, hvordan vi skal få det nedbragt, for det er der, vi har en hovedårsagerne til den dårlige økonomi, siger hun.",Henny Mortensen,Sjælland,2018-11-26T12:28:00+00:00,https://www.dr.dk/nyheder/regionale/sjaelland/flere-patienter-i-region-sjaelland-bliver-sendt-paa-privathospital-efter,DR
Kan du stikke dig selv? Kom hurtigere hjem fra hospitalsgangen ,Igennem et aarhusiansk forsøg er patienter blevet oplært i at tage egen medicin. Det bliver nu bredt ud. ,Motiveret af at komme hjem,"Sprøjt dig selv med din medicin og kom hurtigere hjem fra hospitalet. Det tilbud har 31 patienter afprøvet igennem et forsøg på Aarhus Universitetshospital, og patienterne er glade for ordningen. Det fortæller sygeplejerske Vibeke Engell-Sørensen fra Infektionssygdomme på Aarhus Universitetshospital. - De tager det rigtig fint og vil meget gerne lære det, siger hun. Patienterne i forsøget havde alle bakterieinfektioner og blev lært op i at give sig selv antibiotika i blodårerne via et kateter. Til gengæld kunne de så få lov til at komme hjem. De skulle også måle temperatur og infektionstal derhjemme, så sygehuset kunne følge med i, hvordan det gik. For eksempel har Bent Klinkby behandlet sin kone via et kateter i hendes arm. - Jeg har set, hvordan sygeplejerskerne gør det på Skejby. Det er ikke raketvidenskab. Noget af det vigtigste er det med, at der ikke må være luft i slagen, som væsken skal løbe igennem, for luft i årerne er vist ikke ret godt, siger han. Hvis det fungerer, får patienterne lov til at komme hjem, og ægteparret fra Silkeborg var ikke i tvivl. - Alene det at kunne komme hjem i stedet for at være på sygehuset, det er rigtig fint, siger Bent Klinkby. Det viste sig, at to tredjedele af patienterne i forsøget var i stand til at give sig selv antibiotika intravenøst uden hjælp fra en sygeplejerske. - Når patienter kommer dertil, hvor de kun er indlagt for at få behandling, så vil de fleste helst være hjemme, forklarer Vibeke Engell-Sørensen. Der var ingen rapporter om komplikationer i forsøget, og programchef Lisbeth Kallestrup fortæller, at universitetshospitalet nu er klar til at lade flere patienter prøve teknikken. - Vi er i gang med at udbrede det på to andre afdelinger. Det vil vi lære af, og hvis det går godt, vil vi skalere op til mange afdelinger, siger hun.",Johannes Reimer,Østjylland,2018-11-05T09:20:00+00:00,https://www.dr.dk/nyheder/regionale/oestjylland/kan-du-stikke-dig-selv-kom-hurtigere-hjem-fra-hospitalsgangen,DR
Styrelse åbner tilsynssag på sygehus,"Styrelsen for Patientsikkerhed åbner tilsynssag mod Køge Sygehus, fordi sygeplejersker har givet patienter beroligende medicin for at mindske arbejdspresset.",,"Ledelsen på Køge Sygehus har begået flere fejl i sagen, hvor sygeplejersker på intensivafdelingen på sygehuset har givet patienter beroligende medicin for at mindske arbejdspresset på afdelingen. Det skriver Styrelsen for Patientsikkerhed i en pressemeddelelse, hvor de også fortæller, at de åbner en tilsynssag på ledelsesplan på sygehuset. Region Sjælland har gennemgået tilsynssagen, og ovenpå det siger koncerndirektør Lars Onsberg, at sygehuset vil lave ændringer. - Vi tager selvfølgelig styrelsens afgørelse til efterretning og går ind og ændrer procedure og de instrukser, vi har, siger han. Styrelsen skriver i pressemeddelelsen, at den finder det kritisabelt, at patienternes sikkerhed er blevet udfordret i sygehusets løsning af deres ressourcemæssige problemer, og det vil regionen nu prøve at forbedre, siger Lars Onsberg. - Styrelsen vil have os til at fjerne risikoen for, at det kunne gå ud over patientsikkerheden, siger han. Koncerndirektøren forestiller sig ikke, at sagen vil få personalemæssige konsekvenser på hverken ledelsesniveau eller på afdelingen.",Gustav Juul Olesen,Sjælland,2016-10-14T15:04:00+00:00,https://www.dr.dk/nyheder/regionale/sjaelland/styrelse-aabner-tilsynssag-paa-sygehus,DR
Sygepleje-vikarer myldrer ind på hospitalerne,På tre år voksede hospitaler og sygehuses brug af sygepleje-afløsere med mere end 30 procent.,Steg med 31 procent Fagforening: Beviset på lav normering Professor: Grund til bekymring Danske Regioner: Et meget lille tal,"Knap en halv milliard kroner. Så mange penge brugte regionerne sidste år til primært sygeplejevikarer på hospitaler og sygehuse. Data fra landets fem regioner, der driver hospitaler og sygehuse, viser, at beløbet siden 2015 er vokset med næsten en tredjedel. Udviklingen vækker bekymring hos Patientforeningen, der mener, at det kan påvirke behandlingen negativt. - Fordi det tager tid fra kolleger og patienter, når en ny vikar skal sættes ind i afdelingens arbejdsgang. Samtidig bruges der overordnet flere penge per ydelse, da vikarer er væsentligt dyrere end fastansat personale, siger Kirsten Havemann, bestyrelsesmedlem i den uafhængige interesseorganisation Patientforeningen. DR Nyheder har indsamlet data om vikarforbrug hos landets fem regioner. Tallene omfatter primært sygeplejevikarer og viser, at de samlede udgifter fra 2015 til 2017 er steget med 31 procent. Tidligere på året måtte Danske Regioner pille 292 afdelinger, afsnit og specialfunktioner ud af en eventuelt kommende arbejdskonflikt - fordi en stor del af dem ikke kunne mønstre nok fastansatte sygeplejersker til at stille et nødberedskab eller nødberedskabet svarede til den daglige bemanding. Ifølge Dansk Sygeplejeråd er de nye tal for vikarudgifter endnu et bevis på, hvad forløbet om nødberedskaberne viste: At hverdagen på afdelinger og afsnit knap kan hænge sammen. - Stigningen i brugen af vikarer kommer helt klart af, at normeringerne er blevet skruet for langt ned. Derfor får man hurtigt brug for ekstra hjælp i hverdagen, hvis der er en ekstra sygemelding, siger Grete Christensen, formand for Dansk Sygeplejeråd. Uanset hvad bør udviklingen give anledning til både bekymring og eftertanke, mener professor i sundhedsøkonomi Kjeld Møller Pedersen Ifølge ham kan flere ting forklare stigningerne: Dels har regionerne svært ved at rekruttere fastansatte sygeplejersker og må derfor lukke huller med vikarer. Dels arbejdspres- og miljø på sygehusene, hvor en nylig kortlægning fra en række ministerier viser, at mere end halvdelen af de regionalt ansatte sygeplejersker arbejder på deltid. - Patienterne vil også mærke og opdage, hvis der er relativt mange vikarer på en afdeling. Der er ikke faste rutiner på samme måde. Kan de regne med, at morgenmaden kommer på samme tidspunkt? Er det velorganiseret og velplanlagt, når sygeplejerskerne kigger ind? - Det er ikke sådan, at det er direkte helbredstruende. Men det er meget, meget vigtigt, at patienterne kender dagsrytmen, siger Kjeld Møller Pedersen fra Syddansk Universitet, der også forklarer, at mange vikarer i personalegruppen skaber uro samt vanskeliggør planlægning og kontinuitet. Sidste års udgift på knap en halv milliard kroner til sygeplejevikarer bekymrer dog ikke Anders Kühnau (S), der er formand for Region Midtjylland samt Løn- og Praksisudvalget i Danske Regioner. - Det skal ses i forhold til et tilsvarende fald i de foregående år. Samlet set har vi ikke en voldsom udvikling i antallet af vikarer i de danske regioner. Det er et meget lille tal samlet set i forhold til, hvor mange mennesker der er ansat i regionerne, siger Anders Kühnau. Ifølge sundhedsministeren er det vigtigt, at regionerne holder øje med vikarforbruget. - Primært for patienternes og medarbejdernes skyld, men også fordi det kan være en dyr måde at bemande på. Så sygehusledelserne har en vigtig opgave med at sikre gode medarbejderforhold og et godt arbejdsmiljø, så man undgår langtidssygemeldinger og andet, der skaber behov for vikarer, siger sundhedsminister Ellen Trane Nørby (V) i en skriftlig kommentar.",Mads Korsager Nielsen,Indland,2018-12-24T12:00:00+00:00,https://www.dr.dk/nyheder/indland/sygepleje-vikarer-myldrer-ind-paa-hospitalerne,DR
Regioner om flere sygepleje-vikarer: Opgør med 'deltidskultur' er nødvendigt,"Vikarer kan ikke undgås, når så meget plejepersonale arbejder deltid, siger regionsrådsformand Anders Kühnau (S).
",Regioner: Decideret 'deltidskultur' Uenige om familieliv,"De stigende udgifter til sygepleje-vikarer på de danske hospitaler og i psykiatrien er i høj grad et resultat af, at mange kontraktansatte arbejder deltid i stedet for fuldtid. Sådan lyder forklaringen fra Anders Kühnau (S), der er regionsrådsformand i Region Midtjylland og formand for Løn- og Praksisudvalget i Danske Regioner. Han henviser til, at det i øjeblikket kun er lidt over 60 procent i regionerne, der arbejder fuldtid. Det er stort set det samme som for fem år siden, på trods af en strategi om at nå 72 procent på fuldtid i år. - Det bliver nogle gange mere normen end undtagelsen, at man er på deltid. Flere skal på fuldtid, hvis vi skal løse opgaverne og have nok hænder og hoveder til at hjælpe vores patienter i fremtiden uden at skulle trække rigtig mange vikarer ind, siger han. Tal fra regionerne viser, at udgifterne til sygeplejevikarer er steget med cirka 30 procent fra 2015 til 2017. Udviklingen bekymrer ikke Anders Kühnau, der dog gerne ser, at antallet af vikarer bliver nedbragt. - At vi har flere vikarer, er ikke et udtryk for et aktuelt pres på vores hospitaler. Men det er klart, at det ville være godt, hvis vi kunne konvertere vikartimerne til flere fuldtidsansatte og fastansatte, siger Anders Kühnau, der taler om en decideret “deltidskultur” blandt sygeplejepersonalet, som det i hans øjne er nødvendigt at tage et opgør med. Hvad mener du med opgør med deltidskultur? - Jeg mener, at når vi er oppe på halvdelen eller over af en medarbejdergruppe, som er på deltid, så skyldes det i høj grad, at sådan har det været i mange år. - Og det er rigtig svært at gøre op med. Og det er svært at få nye medarbejdere til at gå ind og tage fuldtidsjob, når det er mere normen end undtagelsen, at man er på deltid, siger Anders Kühnau. Plejepersonalet har de seneste år meldt om et stadig stigende arbejdspres på hospitalerne og en hverdag, der ikke kan hænge sammen med både fuldtidsarbejde og familieliv. - Arbejdsgiverne bliver nødt til at erkende, at når så mange vælger at arbejde deltid, så er det, fordi de ikke synes, de kan holde til at arbejde i skiftende vagter, weekender og helligdage og alt muligt andet, siger Grete Christensen, formand for Dansk Sygeplejeråd. Hun mener, at der skal langt større fokus på plejepersonalets behov for et sammenhængende arbejds- og privatliv, før flere går på fuldtid. Sundhedsøkonom Kjeld Møller Pedersen fra Syddansk Universitet mener også, at nøglen til at få mere plejepersonale til at gå på fuldtid er en anerkendelse af, at familielivet betyder rigtig meget. - Vi skal i virkeligheden sige, det er helt i orden, at har du har tre børn og en travl ægtefælle, så er det fint at gå på deltid. Men så vil vi meget gerne se dig på fuldtid igen, når børnene er vokset og begynder at kunne klare sig selv, siger Kjeld Møller Pedersen og fortsætter: - Skal det lykkes, skal det italesættes på den rigtige måde. Det må ikke gøres ved at skabe dårlig samvittighed, siger sundhedsøkonomen. Men Anders Kühnau køber ikke forestillingen om, at et øget hensyn til plejepersonalets familieliv er vejen frem. - Jeg kan konstatere, at langt hovedparten af yngre læger, som er kvinder, er på fuldtid. Så det kan ikke være et spørgsmål om at skulle have familielivet til at hænge sammen. - Det er heller ikke alder, for vi kan se, at der er lige så mange sygeplejersker i alderen 40 til 49 år, der er på deltid som i alderen 30 til 39. Så det er ikke det med familien alene. Det kan være et argument for at være på deltid for nogen, men det kan ikke være det alene, siger Anders Kühnau. Grete Christensen holder fast i, at der kan vindes meget ved i langt højere grad at tænke arbejds- og privatliv sammen. - Min opfordring har i flere år lydt: Tænk i at sygeplejesker også har et liv ved siden af, de skal have til at fungere. Lyt til deres behov for et sammenhængende arbejds- og privatliv. - Når jeg taler med sygeplejesker, er det arbejdspres der gør, at de søger væk. Man bliver hele tiden afbrudt. Det kan man holde til i perioder, men er det konstant og kontinuerligt vælger nogle at sige, at det her er mit liv for godt til, og så de søger væk, siger Grete Christensen. Ifølge en ny kortlægning fra Finansministeriet er antallet af regionalt ansatte sygeplejersker, der arbejder på deltid, faldet fra 55 procent i 2008 til 51 procent godt 10 år senere.",Theis Lange Olsen,Indland,2018-12-24T14:20:00+00:00,https://www.dr.dk/nyheder/indland/regioner-om-flere-sygepleje-vikarer-opgoer-med-deltidskultur-er-noedvendigt,DR
Fjernbetjeninger forsvinder fra sygehus: Sygeplejersker bruger kostbar tid på at lede efter dem,"På Sygehus Sønderjylland forsvinder fjernbetjeningerne fra stuerne, og det betyder, at personalet bruger masser af tid på at lede efter dem.",Ledningen klippes over Vi køber 20-25 ad gangen,"Der skulle egentlig være en fjernbetjening på alle stuer, men på Fælles Akutmodtagelsen på Sygehus Sønderjylland bruger sygeplejerskerne alt for meget tid på at lede efter forsvundne fjernbetjeninger. En af dem, der hver dag leder efter forsvundne fjernbetjeninger, er sygeplejersken Sandra Schultz. - Jeg bruger vel som minimum 8-10 minutter hver dag på at lede efter dem. Det er jo en unødvendig opgave. Jeg kunne jo i stedet bruge den tid på at være hos patienterne. Mange af vores patienter har behov for det sociale, og her betyder 10 minutter jo meget, siger Sandra Schultz til DR. Kun på hver femte stue ligger der en fjernbetjening til patienterne, fordi resten er forsvundet. - Der er ikke nogen, der aner, hvor de forsvinder hen, siger Sandra Schultz. Fjernbetjeningen skulle egentlig sidde fast på væggen bag sengen med en rød ledning, men den røde ledning er klippet over på alle stuerne. Nu ligger de resterende fjernbetjeninger lettere tilfældigt på enkelte stuer. - Det betyder jo så, at vi kun har cirka én til hver femte stue, tilføjer Sandra Schultz. De forsvundne fjernbetjeninger går ud over patienterne, når personalet leder forgæves. - Så ligger de jo og glor ind i en sort skærm, siger sygeplejersken. Oversygeplejerske på stedet Helle Overgaard fortæller, at de forsøger at købe nye fjernbetjeninger, men problemet forsvinder ikke af den grund. - Vi køber mellem 20 og 25 fjernbetjeninger ad gangen. Men det rækker kun til omkring to måneder, siger Helle Overgaard. Når de forsvinder efter så kort en periode, så er det ikke helt uvæsentligt for økonomien. - Sådan en fjernbetjening koster 100 kr. Så det er jo nogle penge, der bliver brugt på det, siger Helle Overgaard. Selvom det koster kroner og øre at købe nye fjernbetjeninger hjem, så er alternativet til krimier, quiz-programmer og TV-Avisen alt for kedeligt, mener sygeplejerske Sandra Schultz. - De, der er mobile, kan gå hen og kigge ud af vinduet. Alternativet er jo at kigge ind i væggen, siger hun.",Ulrik Bang-Mørch,Syd- og Sønderjylland,2018-12-29T10:52:00+00:00,https://www.dr.dk/nyheder/regionale/syd/fjernbetjeninger-forsvinder-fra-sygehus-sygeplejersker-bruger-kostbar-tid-paa,DR
Sygeplejersken Anja sagde op i protest: 'Der bliver trådt på min faglighed',For mange vikarer efter en stor fyringsrunde fik Anja Refsgaard til at trække stikket.,Sygeplejersker er presset En uholdbar situation,"Der blev stille i regionsrådssalen i Sorø i går, da sygeplejerske Anja Refsgaard stillede sig op i spørgetiden og talte direkte til politikerne. Hun føler sig trådt på som sygeplejerske og som menneske. Derfor har hun sammen med fem kollegaer sagt sin stilling op på operationsgangen på Sjællands Universitetshospital i Roskilde. Hun føler sig presset helt i bund, fordi ledelsen har forflyttet otte sygeplejersker som led i fyringsrunden i november. Samtidig hyrer ledelsen nye vikarer ind, som hun og kollegerne skal bruge kostbar tid på at lære op: - Jeg føler mig trådt på som sygeplejerske og som menneske. Ledelsen tager overhovedet ikke hensyn til, at det tager lang tid at komme ind i arbejdsgangen på en operationsafdeling. Når de hyrer vikarer ind, allerede inden vores opsagte kollegaer er væk, føler jeg, at de træder på min faglighed. For selv om vikarerne er operationsygeplejersker fra andre sygehuse, så kender de ikke til arbejdsgangene på Sjællands Universitetshospital i Roskilde, understreger hun. - Det er et kæmpe pres at have en ny kollega med på operationsstuen og sørge for at alt klapper, så det ikke går ud over patientsikkerheden. Jeg vil ikke mere. Jeg siger op for at undgå selv at blive syg, siger Anja Refsgaard. Formanden for sygeplejerskerne i Region Sjælland, Helle Dirksen, siger, at situationen er alvorlig: - Først går de (Region Sjælland, red.) ud og fyrer nogle af vores medlemmer. Bagefter kommer de og spørger os, om vi vil hjælpe dem i forhold til at lave en aftale om frivillig ekstra arbejde, der går på tværs. Når vi så vælger at sige ja til det, så er det sådan set at passe på de sygeplejersker, der er tilbage på operationsafdelingen. Det er ikke for at bakke op om regionen, understreger hun. Det er ikke kun de mange vikarer, der er årsagen til opsigelsen. Det er også et dårligt arbejdsmiljø, som præger operationsgangen, mener operationssygeplejersken. - Jeg bliver rigtigt hårdt presset, og jeg kunne mærke på mig selv, at jeg ville blive syg og dårlig af den ledelsesstruktur, der er lige nu på operationsgangen. Derfor har jeg været nødt til at sige op for ikke at blive syg, fortæller Anja Refsgaard, der har sagt sin stilling op uden at have et andet job på hånden. Opsigelserne hos sygeplejerske ærgrer Beth Lilja, der er vicedirektør på Sjællands Universitetshospital. - Det er dybt beklageligt, at de har valgt at sige op. Normalt er det at være operationssygeplejerske et attraktivt job, siger Beth Lilja og beskriver opsigelserne som en ""uholdbar situation"". Hun fortæller, at vikarerne er dog en nødvendig del af den opgave, som hospitalet står overfor. - Det er rigtigt vigtigt for sygehusledelsen på Sjællands Universitetshospital, at vi kan operere de patienter, som har kræft og de akutte patienter. Eftersom der har været relativt få afskedigelser, men relativt mange opsigelser, så har det været nødvendigt at hyre vikarer ind for at klare den opgave, understreger Beth Lilja. Derudover lover vicedirektøren, at ledelsen vil have et øget fokus på arbejdsmiljøet på operationsgangen. - Så er det også vigtigt, at vi får fokus på at lave et bedre arbejdsmiljø, end der åbenbart har været. Det er vi også meget optaget af. Men det er jo klart, at de ting skal gå hånd i hånd. Derfor har sygehusledelsen et møde med operationssygeplejerskerne i morgen eftermiddag, hvor de gerne vil høre sygeplejerskerne, hvad de mener, der skal til for at stoppe de mange opsigelser. Udover vikarer prøver hospitalet at tilbyde sygeplejerskerne ekstra overarbejdstimer for at løse problemet med ressourcerne.",Henny Mortensen,Sjælland,2019-01-08T19:06:00+00:00,https://www.dr.dk/nyheder/regionale/sjaelland/sygeplejersken-anja-sagde-op-i-protest-der-bliver-traadt-paa-min,DR
Svært at gå fra deltid til fuldtid: Kun to sygeplejersker på sygehus siger ja til mere arbejde,Arbejdspres og privatliv gør det svært at få sygeplejersker til at arbejde mere i den kommende influenzasæson på Regionshospitalet Randers. ,Svært at løse nu og her,"Sygeplejerskerne på Regionshospitalet Randers har sagt rungende nej tak til et tilbud om at arbejde flere timer. Mange arbejder kun på deltid, men sygehuset vil gerne have flere hænder parat til den kommende influenzasæson. Derfor har sygehusets 701 sygeplejersker fået et tilbud om flere timer de kommende tre måneder, men kun to ud af de 356 deltidsansatte sygeplejersker tog imod tilbuddet. Fællestillidsrepræsentant Tina Stenholt Kristensen siger, at det er en svær balance. - I vinterperioden ved man jo, at man selv kan få flere syge børn, fordi de slæber mere med hjem. Man ved også, at man selv er hårdt presset og kommer på sygehuset, hvor patienter kan smitte en, så man selv bliver syg, siger hun. Vintersæsonen er også hård at være på arbejde i, da det strømmer ind med patienter. - Det er hårdt i de her måneder at være på en afdeling med mange patienter, så man bliver nødt til at passe på sig selv, hvis man skal være i det, og det kan være en løsning at blive på 30 timer, siger Tina Stenholt Kristensen. I 2013 lavede Danske Regioner ellers en strategi om at få flere til at arbejde fuldtid frem for deltid. Målet er, at 80 procent af medarbejderne skal være på fuldtid i 2021. Da strategien blev vedtaget, var 60 procent af de ansatte i regionerne på fuldtid. I januar i år var andelen på 61 procent, hvilket er under delmålet på 72 procent i år. Der er ikke en hurtig løsning på at få flere fuldtidsansatte, siger sygehusdirektør i Randers Jonas Dahl. - Vi må erkende, at rigtig mange er på deltid for at få arbejdsliv og privatliv til at hænge sammen, og derfor er der noget at arbejde med. Nu tilbyder vi som udgangspunkt altid nyansatte fuldtid, siger han. Hospitalet har derfor tidsbegrænsede ansatte for at undgå dag-til-dag-vikarer, og det vil desuden arbejde på at skabe bedre rammer for fuldtidsansatte, men de skæve arbejdstider i sundhedsvæsnet er en udfordring. - Jeg tror, at mange gerne vil skabe rammer for at få flere på fuldtid, men det er også udfordrende med nattevagter, så det er ikke noget, vi løser fra en dag til den anden, siger Jonas Dahl.",Heikki Yding,Østjylland,2018-12-10T08:25:00+00:00,https://www.dr.dk/nyheder/regionale/oestjylland/svaert-gaa-fra-deltid-til-fuldtid-kun-sygeplejersker-paa-sygehus-siger,DR
"Eva Kristensen er fast vikar og lykkelig: 'Jeg kan vælge og vrage, hvor jeg vil arbejde'","Der er rygende travlt hos Region Midtjyllands interne vikarbureau, der ofte må afvise kunder.",Sygeplejersker flygter fra afdelinger Vil aldrig bytte til fast afdeling Kender altid vagtplanen,"Efter 17 år i Region Midtjyllands interne vikarbureau kunne Eva Kristensen ikke drømme om at lave andet. Hun mærker tydeligt den stigende efterspørgsel på vikarer som hende. Nye tal fra de fem regioner viser, at udgifterne til både private og offentlige sygeplejevikarer siden 2015 er vokset med 31 procent. - Vi kan ikke dække alle bestillinger, der kommer ind længere. For kort tid siden var der så stor efterspørgsel, så jeg kunne vælge mellem 4-5 afdelinger. Så travlt er der, siger Eva Kristensen. Arbejdet indebærer, at hun på fem arbejdsdage risikerer at arbejde på fem forskellige afdelinger. Fra sin bopæl kører hun i takt med efterspørgslen til regionens hospitaler i Silkeborg, Randers, Aarhus eller hjembyen Hammel nær Aarhus, hvor der ligger et specialhospital for hjerneskader. - Hvis de ringer om morgenen klokken 6, hvor vores bureau åbner, og bestiller en dagvagt eller to, er det efterhånden sjældent, at vi kan dække det, siger Eva Kristensen, der også fungerer som tillidsrepræsentant for de cirka 100 faste og løst ansatte i vikarbureauet. Arbejdsdagene på regionens mange forskellige hospitalsafdelinger taler et tydeligt sprog. Hun ved godt, hvorfor der i stigende grad er brug for vikarer som hende. - Der er flugt fra afdelingerne. De er pressede, konstaterer hun. - Sygeplejersker flygter fra faget, fordi arbejdspresset er så stort. Der er færre hænder og flere patienter, og det mærker man virkelig. Mange dage gælder det nærmest om at ‘slukke ildebrande’, som vi siger. - Der er så travlt at vi må prioritere imellem, om Fru Jensen eller Fru Hansen skal i bad i dag, for vi har ikke tid til at bade dem begge. Det er de basale behov, man er nødt til at prioritere mellem at dække efterhånden. Der er virkelig, virkelig travlt rundt omkring, siger Eva Kristensen. Af samme grund vil hun aldrig bytte det omrejsende vikar-liv ud med en fast stilling på en bestemt afdeling. - Jeg elsker simpelthen mit arbejdsliv som vikar. Vi er ikke en del af afdelingen. Vi skal ikke gå til møder og konferencer, som de skal. Man kan koncentrere sig om sine arbejdsopgaver og patienter. - Ældre patienter siger ofte ‘årh, hvor er det dejligt, du har tid til mig, fordi du ikke skal rende til møder hele tiden’, siger Eva Kristensen, der er fastansat som afløser-sygeplejerske i regionens vikarbureau, Vikar Region Midt. Hun føler, at hun konstant udvikler sig fagligt med arbejdsophold indenfor nye sygeplejespecialer, og samtidig lider hun ikke under krævende og skiftende vagtplaner som det faste personale. - I modsætning til på en afdeling ved jeg altid, hvordan jeg skal arbejde. Jeg har en rulleplan på 12 uger, der gentager sig selv. Og hvis jeg en bestemt dato ved, at jeg ikke kan arbejde, så blokerer jeg den bare, siger Eva Kristensen. I Region Midtjylland steg udgifterne til sygeplejevikarer sidste år med 21 procent i forhold til for tre år siden. Ifølge Danske Regioner kan stigningen blandt andet forklares med, at mange sygeplejersker arbejder på deltid. Ifølge en dugfrisk kortlægning fra blandt andet Finansministeriet, er antallet af regionalt ansatte sygeplejersker, der arbejder på deltid, dog faldet fra 55 procent i 2008 til 51 procent godt 10 år senere.",Theis Lange Olsen,Indland,2018-12-24T16:11:00+00:00,https://www.dr.dk/nyheder/indland/eva-kristensen-er-fast-vikar-og-lykkelig-jeg-kan-vaelge-og-vrage-hvor-jeg-vil,DR
Karen Margrethe skjuler sit efternavn: Flere end 200 ansatte på sygehus er anonyme,På et halvt år har flere end 200 ansatte på Sygehus Sønderjylland valgt at slette efternavnet.,Enkelte afdelinger er særlig udsat DSR: Noget er galt på arbejdspladsen Navnet er ikke hemmeligt for patienten,"Karen Margrethe Petersen er jordemoder på Sygehus Sønderjylland. Men når hun tager den hvide uniform på og stempler ind på fødeafdelingen i Aabenraa, hedder hun blot Karen Margrethe. - I dag kan man meget nemt opsøge os i vores privatliv - især over de sociale medier. Derfor har jeg valgt bare at hedde Karen Margrethe, når jeg er på arbejde, siger hun. I et halvt år har de ansatte på Sygehus Sønderjylland selv kunne vælge, om deres efternavn skal stå på det navneskilt, de bærer, eller ej. Uanset faggruppe, stilling og afdeling. Indtil videre har 210 ud af 2.800 ansatte benyttet sig af muligheden og fjernet deres efternavn. For Karen Margrethe Petersens vedkommende er det for at sætte en klar linje mellem professionelle og private Karen Margrethe. Hør Karen Margrethe uddybe, hvorfor hun har valgt at skjule sit efternavn: Karen Margrethe Petersen har i flere år kun præsenteret sig med fornavn, når hun tilser patienter. Hun fortæller, at hun i sit arbejde som jordemoder får tætte relationer til andre mennesker, og derfor er det vigtigt for hende at skelne arbejde og privatliv. - En enkelt gang for flere år siden har jeg følt mig truet, og der var det rart, at jeg bare hed Karen Margrethe, siger hun. Det var netop følelsen af at blive stalket og truet, der er baggrund for, at de ansatte på Sygehus Sønderjylland nu i et halvt år har kunne vælge at få et navneskilt uden efternavn. Det var især personalet på den fælles akutte modtagelse, børne- og ungeafdelingen, fødeafdelingen og de kirurgiske afdelinger, der følte sig truet eller stalket af patienter eller pårørende. Derfor begyndte personalet sidste forår selv at sætte klistermærker over efternavnet. I oktober besluttede ledelsen at tilbyde alle ansatte et id-kort, hvor deres efternavn ikke fremgik. - Det er vores opgave at sikre os, at medarbejderne føler sig trygge, når de er på arbejde. Derfor har vi valgt at gøre det helt frivilligt. Det er den enkeltes oplevelse af, hvad der er nødvendigt for at skabe tryghed, der er afgørende, siger Thorkild Christiansen, HR-chef på Sygehus Sønderjylland. Men her et halvt år efter indførelsen bliver tiltaget mødt med skepsis hos to faglige organisationer, der dog genkender billedet af sundhedspersonale, der føler sig utrygge. - Det er et symptom på, at der er noget galt på arbejdspladsen. Navneskiltet er bare et lille plaster på såret, men ikke en løsning af problemet, siger formand for Dansk Sygeplejeråd, Grete Christensen. Hun opfordrer til, at sygehusets ledelse ser nærmere på, hvorfor deres medlemmer i stigende grad oplever at blive overfuset og opsøgt af patienter. Hos Jordmoderforeningen er formand Lilian Bondo enig i, at man skal se på årsagen i stedet for at anonymisere medarbejderne. - Som sundhedspersonale skal vi kunne stå ved vores for- og efternavn. Det signalerer, at vi er ansvarlige og professionelle mennesker. På Sygehus Sønderjyllands fødeafdeling i Aabenraa gør det ingen forskel for den nybagte mor Marie Louise Hansen, om hendes jordemoder fremstår med sit fulde navn eller ej. - Det har jeg slet ikke lagt mærke til. Da jeg kom ind i går aftes, tænkte jeg kun på at føde. Men jeg forstår hende godt. Jeg synes, at det er lige meget med efternavnet. Karen Margrethe Petersen mener heller ikke, at det er et problem, at hun kun præsenterer sig med fornavn, selvom patienterne har ret til at kende deres behandlers fulde navn. Karen Margrethe Petersen forklarer, at patienterne kan se hendes fulde navn i deres journal. - Det er bare en måde at gøre distancen en lille bitte smule større. At markere, hvornår det er arbejde, og hvornår det er privat, siger Karen Margrethe Petersen.",Louise Mandrup (interview),Syd- og Sønderjylland,2019-04-12T05:00:00+00:00,https://www.dr.dk/nyheder/regionale/syd/karen-margrethe-skjuler-sit-efternavn-flere-end-200-ansatte-paa-sygehus-er,DR
"2,5 år med Sundhedsplatformen: Kun tre ud af ti brugere er tilfredse","Overlægeforeningen kalder it-platformen for et ""mareridt"".",- Lægerne: Uhyggeligt,"Det var meningen, at Sundhedsplatformen, der er rullet ud i sundhedsvæsenet på hele Sjælland, skulle gøre personalets arbejde lettere og mere effektivt. Men sådan er det tilsyneladende langt fra gået. Selv om it-systemet Sundhedsplatformen har 2,5 år på bagen, har personalet mildt sagt ikke taget systemet til sig. Kun tre ud af ti brugere af systemet mener, at det understøtter deres arbejde på en tilfredsstillende måde, viser en tilfredshedsundersøgelse blandt alle brugere i Region Hovedstaden. - Det er bare ikke godt nok, lyder det fra Jes Søgaard, der er professor i sundhedsøkonomi ved Syddansk Universitet. - Man er simpelthen nødt til at få adresseret de her problemer, og det kan ikke gå for stærkt, siger han. Sundhedsplatformen har været ramt af flere medicinfejl, som blandt andet i efteråret 2018 har betydet, at hospitalerne måtte kontakte en lang række patienter i både Region Hovedstaden og Region Sjælland, fordi der har været risiko for, at patienterne har fået udskrevet for meget medicin. Og netop medicinmodulet i Sundhedsplatformen, som eksempelvis står for udskrivning af recepter og lægeordinationer, får også en hård kritik fra personalet. Kun 12 procent i undersøgelsen mener, at systemet understøtter deres arbejde i hverdagen, og det bør give stof til eftertanke hos Region Hovedstaden, mener Jes Søgaard. - Det giver alt for stor risiko for fejl i medicineringer, men det giver også en hel masse uro hos læger, sygeplejersker og hos patienterne, siger han. Særligt lægerne på hospitalerne i Region Hovedstaden giver it-systemet en hård karakter med på vejen. I spørgsmålet om, hvorvidt systemet understøtter deres arbejde, giver de kun en score på 2,2 ud af fem mulige point. - Jeg synes, det er uhyggeligt, at vi mere end 2,5 år efter implementeringen af Sundhedsplatformen kan lave en måling, der viser, at der er så dundrende lille tilfredshed med systemet, siger Lisbeth Lintz, som er formand for Overlægeforeningen. - Hvor ville det være rart, hvis man vågnede op, og fandt ud af, at det bare var et mareridt, og at det var overstået, siger hun. Det er første gang, at regionen foretager en brugerundersøgelse, der kun fokuserer på Sundhedsplatformen. I en pressemeddelelse skriver koncerndirektør Jens Gordon Clausen fra Region Hovedstaden, at målingen blandt medarbejderne understreger, hvor vigtig arbejdet med optimering er. Der er planlagt en opdatering af Sundhedsplatformen på alle hospitaler den 2. februar 2019.",Line Gudnitz Rønø Baun,København,2018-12-20T14:55:00+00:00,https://www.dr.dk/nyheder/regionale/hovedstadsomraadet/25-aar-med-sundhedsplatformen-kun-tre-ud-af-ti-brugere-er,DR
Skandaleramt VUC med to-cifret million-underskud: Sætter skole til salg ,"VUC Syd er i så alvorlige økonomiske problemer, at man ikke ser anden udvej end at sætte sine bygninger til salg.",Stort underskud Alt i spil Risikerer lave bud på bygninger,"De massive økonomiske problemer på VUC Syd får nu skolen til at sætte alle sine bygninger til salg i en af de kommende dage. Det er i bund og grund et forsøg på at få en bedre økonomi, siger formand for det midlertidige styre på VUC Syd, Laust Joen Jacobsen. - VUC Syd er i den ulykkelige situation, at der er alt for få kursister på alt for mange kvadratmeter. Det gør det nødvendigt at øge antallet af kursister, men det er også nødvendigt at sælge nogle bygninger, siger Laust Joen Jacobsen til DR. Det midlertidige styre på VUC Syd har vurderet, at skolen vil komme ud af 2018 med et underskud på 41,2 millioner kroner. Og næste år med et underskud på 15 millioner kroner. Antallet af elever er faldet drastisk, efter skandalerne på skolen begyndte at rulle, og en stor del af driften er derfor forsvundet. Skandalens omfang tog for alvor fart sidste år, da det kom frem, at den tidligere ledelse havde haft et massivt overforbrug af offentlige midler. Sidenhen har man været nødt til at massefyre undervisere på stedet. Det har også vist sig, at en del af lærerne på VUC Syds hf-uddannelse ikke har haft de nødvendige faglige og pædagogiske kompetencer til at undervise deres elever på gymnasieniveau. Styrelsen for Undervisning og Kvalitet (STUK) er også kommet med en hård kritik af uddannelsesinstitutionen VUC Syd. Nu hvor man så sætter bygningerne til salg, er det uvist, om man skal flytte eller leje sig ind i bygningerne, når de er blevet solgt. - Alle muligheder er i virkeligheden i spil. Nu skal vi se, om der er en god reaktion på, at vores bygninger bliver sat til salg, siger Laust Joen Jacobsen. - Det kan også betyde, at vi er nødt til at beholde nogle af bygningerne, fordi vi ikke kan sælge dem til en ordentlig pris. Det kan være, at vi skal leje os ind andre steder, forklarer han videre. Laust Joen Jacobsen erkender, at man kan risikere at få meget lave bud på bygningerne i betragtning af den situation, som skolen befinder sig i. - Vi ved godt, at bygningerne er mindre værd, end hvad de oprindeligt er bogført til. Sådan er markedet. Vi er jo afhængige af markedet. Og vi er afhængige af interessen. - Men vi forærer ikke noget væk. Det her er rettidig omhu at sætte bygningerne til salg. Vi har sat ejendomsmæglere på. og der er nogle helt fornuftige og realistiske vurderinger af, hvad de bygninger er værd, siger Laust Joen Jacobsen.",Ulrik Bang-Mørch,Syd- og Sønderjylland,2018-12-15T19:24:00+00:00,https://www.dr.dk/nyheder/regionale/syd/skandaleramt-vuc-med-cifret-million-underskud-saetter-skole-til-salg,DR
Regeringen vil uddanne 2.000 flere sygeplejersker - men der skal stadig spares,"Det møder kritik fra flere sider, at det omstridte omprioriteringsbidrag fastholdes.",Socialdemokratiet vil fjerne omprioriteringsbidraget DF: Besparelserne skal stoppe - senest i 2022,"Det burde måske vække glæde, at sundhedsminister Ellen Trane Nørby (V) i går proklamerede, at der frem mod 2020 skal uddannes 2.000 flere sygeplejersker. Men knap nok har støvet fra regeringens præsentation af sit sundhedsspil lagt sig, før visionen om flere sygeplejersker møder kritik fra blandt andet sygeplejerskernes egen fagforening, Dansk Sygeplejeråd. Regeringen fastholder nemlig det omstridte omprioriteringsbidrag, der betyder, at professionshøjskolerne skal skære to procent af deres udgifter årligt frem mod 2020. Med det øgede optag vil uddannelserne i alt få flere penge, men der vil stadig forenklet sagt skulle spares to procent per studerende. - Det, man gør i øjeblikket, er, at man fjerner så mange penge fra sygeplejerskeuddannelsen, at forudsætningerne for at gennemføre en god uddannelse bliver forringet år til år. Det burde man sætte en stopper for, hvis man virkelig gerne vil uddanne mange flere dygtige sygeplejersker, siger formand i Dansk Sygeplejeråd, Grete Christensen. Fagforeningensbossen pointerer dog, at hun er glad for, at regeringen har sat sig et mål om flere sygeplejersker, da der allerede nu er et væld af ledige stillinger, hvilket kun vil blive forværret frem mod 2025. Til den tid kommer der til at mangle 6.000 sygeplejersker ifølge Dansk Sygeplejeråds egen analyse. Men det vil kunne få store konsekvenser for både sygeplejerskernes niveau og for antallet af studerende, der bliver færdiguddannet, hvis man ikke følger visionen om flere sygeplejersker op med en brat stopper for besparelserne. - I øjeblikket oplever jeg, at man forringer rammerne for uddannelsen og for de studerende i en sådan grad, at vi risikerer et væsentligt større frafald. Besparelserne er kommet over en kant, hvor det overhovedet ikke hører hjemme, siger Grete Christensen. Hos Professionshøjskolen Absalon i Roskilde oplever man toprocentsbesparelsen hver eneste dag. - Vi vil selvfølgelig gerne uddanne flere sygeplejersker, når det er det, som der er brug for. Så vi glæder os til at se regeringens udspil og detaljerne i det. Hvis ompriorteringsbidraget fortsætter, så er det selvfølgelig noget, vi skal i dialog med regeringen om, siger Camilla Wang, der er rektor på skolen og næstformand for Danske Professionshøjskoler. Hos Folketingets største parti, Socialdemokratiet, går man selv til valg på et løfte om 1.000 flere sygeplejersker. Her går man dog skridtet videre og fastslår, at omprioriteringsbidraget kommer til at være en saga blot, hvis partiet vinder regeringsmagten ved det kommende folketingsvalg. - Det omprioriteringsbidrag, der ligger på sygeplejerskeuddannelserne i dag, er med til at forringe uddannelsen, og derfor skal vi have det fjernet øjeblikkeligt. Det kan forbedre vilkårene for de studerende, og vi vil kunne få væsentligt mere positive studerende fra begyndelsen af, siger partiets sundhedsordfører, Flemming Møller Mortensen, og fortsætter: - Vi bliver simpelthen nødt til at se på, hvordan forholdene for professionshøjskolerne generelt kan forbedres. Som socialdemokrater vil vi øjeblikkeligt kaste os ind i en drøftelse af, hvad vi kan gøre både kortsigtet og på langt sigt, hvis vi får regeringsmagten, siger han og fortæller, at Socialdemokratiet gerne vil deltage i forhandlingerne om sundhedsreformen, hvis de bliver inviteret. Hos regeringens støtteparti, Dansk Folkeparti, fortæller finansordfører René Christensen, at partiet selv tog spørgsmålet om flere sygeplejersker op i finanslovsforhandlingerne. Ifølge ordføreren betød det helt konkret, at det blev skrevet ind i finansloven, at skoler, der ønsker et større optag, skal have mulighed for det. René Christensen, hvordan kan du forsvare, at I kræver, at uddannelserne skal spare to procent om året, samtidig med at de skal uddanne flere sygeplejersker? - Forrige år fjernede vi jo omprioriteringsbidraget på hele sundhedssektoren. I den seneste finanslov fjernede vi omprioriteringsbidraget på erhvervsskolerne. Og der er heller ingen tvivl om, at vi skal se på, om den aftale, der gælder omprioriteringsbidrag på professionshøjskolerne og de videregående uddannelser frem til 2022, om det er den rigtige. Vi mener helt klart, at det skal stoppe – i hvert fald i 2022, siger han. Men er det et krav fra jer i forhandlingerne om sundhedsudspillet, at omprioriteringsbidraget på sygeplejeuddannelsen skal fjernes? - Det har været sådan tidligere – og nu må vi se, om det kommer til at passe ind her – men det, der har ligget i kortene, er, at vi er begyndt at arbejde med det frem mod den kommende finanslov for 2020. Her skal vi se på, om det eventuelt skal justeres eller fjernes, siger han og fortæller, at en beslutning skal tages på et oplyst grundlag: - Vi var med til at indføre omprioriteringsbidraget for at sige til de her statslige institutioner og skoler, at de skulle se på, hvordan de driver deres institution og se, om de kan gøre det bedre. Og de to procent er jo ikke faldet ned i et sort hul. Det er jo penge, vi blandt andet har brugt på sundhedsområdet.",Emil Søndergård Ingvorsen,Politik,2019-01-17T20:01:00+00:00,https://www.dr.dk/nyheder/politik/regeringen-vil-uddanne-2000-flere-sygeplejersker-men-der-skal-stadig-spares,DR
,,,,,,,https://www.dr.dk/nyheder/tema/sundhedsreform,DR
"Løkkes sundhedsreform: Ny milliardfond, flere sygeplejersker og nyt lægevagtnummer ",Regeringen har netop præsenteret sit længe ventede sundhedsudspil.,Vil flytte opgaver ud af sygehuset Ny myndighed til Aarhus Flere patientrettigheder Brug for flere hænder,"Statsminister Lars Løkke Rasmussen (V) præsenterer lige nu sin længe ventede reform til sundhedsområdet. - Det er et udspil til en reform - man kan måske også kalde det en udviklingsplan - som skal tage fat om de udfordringer, som vi har i det danske sundhedsvæsen, siger han på pressemødet. Ifølge statsministeren har sundhedsvæsenet en ""udtalt mangel på nærhed"" og mangler sammenhæng. Der er simpelthen for stor forskel på behandlingen alt efter, hvor patienterne behandles. - Patientrettighederne håndteres noget forskelligt fra region til region blandt andet i udredningen af kræftpatienter. Det kan vi gøre bedre. Det skal vi gøre bedre. - Med udspillet sætter vi en retning, så vi over de næste år kan skabe et mere trygt sundhedsvæsen. Men det er vigtigt at sige, vi ikke begynder fra nul. Målet med regeringens udspil er, at mindske antallet af ambulante besøg på sygehusene med 500.000 og samtidig forebygge 40.000 indlæggelser for især ældre medicinske patienter. For hvert af de 21 akutsygehuse i Danmark skal der oprettes såkaldte sygehusfællesskaber, hvor kommunerne bliver repræsenteret. Deres ansvar bliver at sikre en bedre sammenhæng mellem sygehuse, praktiserende læger og kommuner. Tanken er, at patienterne i højere grad skal behandles, tættere på hvor de bor, hos egen læge. - Ambitionen er at forankre flere opgaver lokalt - tæt på hvor borgerne bor, siger statsministeren. Derfor afsætter regeringen nu seks milliarder kroner i en 'Nærhedsfond' til at styrke det nære sundhedsvæsen ekstraordinært. Regeringen vil også oprette et nyt landsdækkende nummer til lægevagten - 113 - der skal erstatte de mange indgange til akut lægehjælp. Et andet stort element af regeringens sundhedsudspil er nedlæggelsen af de fem regionsråd. Det sker, fordi de ikke længere er nødvendige. - Det er ikke fordi, de har fejlet. Det er ikke fordi, det var en dårlig ide. Men udfordringerne, vi står over for i dag, er nogle andre, siger Lars Løkke Rasmussen. Regionerne omdannes til sundhedsforvaltninger inden for samme geografiske område som de fem regioner i dag. De skal stå for driften af sygehusene. Derudover etableres en ny national myndighed - Sundhedsvæsen Danmark - der ifølge udspillet ""skal være en drivkraft for at udvikle sundhedsvæsenet i hele landet og koordinere opgaver, der bedst løses i fællesskab"". Sundhedsvæsen Danmark placeres i Aarhus. Ifølge udspillet vil reformen samlet set give administrative besparelser på 2,3 milliarder kroner frem mod 2025. Sundhedsminister Ellen Trane Nørby (V) forklarer på pressemødet, at patienter skal have flere rettigheder med udspillet. Blandt andet får førstegangsfødende ret til en hospitalsseng i op til 48 timer efter fødslen. Derudover vil regeringen sikre, at patienter, der ikke behandles inden for tidsfristen på 30 dage på deres lokale hospital, automatisk sendes videre til et andet hospital med plads. I dag er det op til patienten selv at sikre, at det sker. Lars Løkke Rasmussen understreger desuden, at de fleste ansatte i sundhedsvæsenet ikke skal forvente at opleve en markant anderledes hverdag. - Langt de fleste ansatte i det danske sundhedsvæsen vil ikke blive berørt af det her, siger han. - Vi er nødt til at sætte ind flere steder for at få mere personale. Det offentliggør vi et udspil om på fredag. I udspillet fremgår det dog, at der skal uddannes flere sygeplejersker: Målet er, at optaget på sygeplejerskeuddannelsen i 2019-2022 øges med i alt 2.000 flere sygeplejersker.",Thomas Klose Jensen,Politik,2019-01-16T09:13:00+00:00,https://www.dr.dk/nyheder/politik/loekkes-sundhedsreform-ny-milliardfond-flere-sygeplejersker-og-nyt-laegevagtnummer,DR
Læger og sygeplejersker tager godt imod sundhedsudspil,"Flere i fuldtidsarbejde vil dog kræve mere løn og bedre arbejdsvilkår, mener formand.",Læger: Godt med mere uddannelse Sygeplejersker: Tiltrængt udspil 'Flere i fuldtidsjob kræver økonomisk gulerod',"Hvis det står til regeringen, skal der i fremtiden uddannes langt flere sygeplejersker og læger. Det er en udmelding, der glæder både praktiserende læger og landets sygeplejersker. - Vi er glade for, at regeringen tager fat på at løse de store problemer, der er med personalemangel og dårligt arbejdsmiljø i sundhedsvæsenet, siger Grete Christensen, der er formand for Dansk Sygeplejeråd. Ifølge sundhedsminister Ellen Trane Nørby (V) skal de flere hænder i sundhedssektoren være med til kvalitetssikre behandlingen. Sådan lyder et af elementerne i regringens udspil, som ministeren netop har præsenteret. - Med sundhedsreformen lægger vi op til, at vi skal have flere hænder ude i sundhedsvæsenet, siger Ellen Trane Nørby. Især ønsket om mere uddannelse indenfor almen medicin bliver godt modtaget hos de praktiserende læger. Særligt udmeldingen om, at regeringen vil oprette 100 ekstra hoveduddannelsesstillinger og ekstra introstillinger i almen medicin, glæder Christian Freitag, der er formand for Praktiserende Lægers Organisation (PLO). - Udspillet fra regeringen vil på længere sigt betyde, at alle borgere kan få deres egen familielæge, og at det frie lægevalg kan blive genoprettet, siger han. Samtidig understreger de praktiserende lægers formand, at der skal handling bag ordene, hvis der skal sikres ensartet lægebehandling for patienter i hele landet. - Regeringens målsætninger er meget ambitiøse og vil kræve, at vi bliver væsentligt flere læger og ansatte i almen praksis, siger Christian Freitag. Også hos sygeplejerskerne er der opbakning og ros til regeringen. Formand for Dansk Sygeplejeråd Grete Christensen mener, at det er på høje tid, at der bliver taget hånd om de mange udfordringer, sundhedspersonalet i dag står med. - Vi er nødt til at skaffe flere sygeplejersker for at kunne lette arbejdspresset, og det skaber regeringens initiativer mulighed for, siger hun. Når regeringen frem mod 2022 vil øge optaget på sygeplejerskeuddannelsen med 2.000 studerende, så kan det være med til at afhjælpe manglen på personale, siger Grete Christensen. - Det går ud over både patienterne og den faglige stolthed, når sygeplejersker ikke har mulighed for at levere den kvalitet, der er brug for. Derfor er det en rigtig god ide, at man vil øge optaget på uddannelsen. Det kan vi ikke komme hurtigt nok i gang med, lyder det fra formanden. Regeringens ønske om, at flere sygeplejesker skal arbejde fuldtid frem for deltid, er sygeplejerskernes formanden dog mere skeptisk over for. I dag arbejder mere end halvdelen af de cirka 53.500 kommunalt og regionalt ansatte sygeplejersker kun på deltid. Men det vil kræve en økonomisk gulerod i form af mere løn og bedre arbejdsvilkår at få sundhedspersonalet til at sige ja til flere timer og længere vagter, lyder det fra Grete Christensen. - Den dialog indgår vi meget gerne i. For vi ved, at mange sygeplejersker på deltid ville overveje at gå op i tid, hvis den økonomiske gevinst var større og arbejdsmiljøet blev bedre, siger hun.",Alexander Hecklen,Penge,2019-01-18T13:09:00+00:00,https://www.dr.dk/nyheder/penge/laeger-og-sygeplejersker-tager-godt-imod-sundhedsudspil,DR
Regeringen vil sikre flere praktiserende læger og flere sygeplejersker på fuld tid,"For at sikre en bedre lægedækning, skal der oprettes flere stillinger i almen medicin.",Vil tilbyde flyttepakke til praktiserende læger Flere sygeplejersker skal arbejde på fuld tid,"Danskernes adgang til en praktiserende læge skal sikres ved at få flere læger til at arbejde i almen praksis. Det er hovedbudskabet i regeringsudspillet ""Flere hænder og større arbejdsglæde"", som er næste led i regeringens sundhedsreform. Et udspil, som sundhedsminister Ellen Trane Nørby (V) netop har præsenteret. Regeringen foreslår, at der ekstraordinært oprettes op mod 320 flere introduktionsstillinger i almen medicin. - For at sikre en bedre lægedækning i hele landet. - Med sundhedsreformen lægger vi op til, at vi skal have flere hænder ude i sundhedsvæsenet. Et andet initiativ, der skal skaffe flere praktiserende læger, er afskaffelse af den såkaldte seksårsregel. Reglen betyder, at der i udgangspunktet ikke må gå mere end seks år, fra en læge har første dag i den kliniske basisuddannelse til hoveduddannelsen i et speciale påbegyndes. Men det kan også betyde, at yngre læger ikke når at blive specialiseret, inden de falder for reglen. Regeringen vil desuden gøre det muligt at søge orlov fra lægestillinger på sygehuse, så man kan slå sig ned som almen praktiserende læge. - Vi må konstatere, at der er nogle steder i landet, hvor det ikke er manglende lyst, men problemer, der gør, at man ikke kan få en praktiserende læger. Derfor må vi tage alternative initiativer i brug. Det er vi villige til fra regeringens side. Konkret overvejer regeringen at tilbyde lægerne en ""flyttepakke"", der gør det mere attraktivt for lægerne at tage et job i eksempelvis udkantsområder. - Det er en opgave, der ikke er blevet løst endnu, lyder erkendelsen fra sundhedsministeren og fortsætter: - Vi kan ikke trylle flere medarbejdere frem. Der er ingen lette løsninger. Vi vil gå frivillighedens vej og forsøge at gøre det mere attraktivt at være almen praktiserende læge, siger Ellen Trane Nørby. Initiativerne er også tænkt at skulle skaffe flere sygeplejersker og sosu-assistenter. Regeringen vil særligt arbejde for, at flere sygeplejersker arbejder på fuld tid. I dag arbejder mere end halvdelen af de cirka 53.500 kommunalt og regionalt ansatte sygeplejersker kun på deltid. Regeringen vil have flere af dem til at gå op i tid og arbejde fuldtid, og de vil nu diskutere med arbejdsmarkedets parter, hvordan det kan ske. Regeringen har derudover allerede meldt ud, at den vil øge optaget på sygeplejerskeuddannelsen med 2.000 studerende frem til 2022. Samlet indeholder regeringens udspil 25 nye initiativer, der skal sikre mere sundhedspersonale. Regeringen har samlet afsat 100 millioner kroner i år til at rekruttere flere læger og sygeplejersker.",Nicolas S. Nielsen,Politik,2019-01-18T10:01:00+00:00,https://www.dr.dk/nyheder/politik/regeringen-vil-sikre-flere-praktiserende-laeger-og-flere-sygeplejersker-paa-fuld-tid,DR
Nye sygeplejersker i høj kurs: Professionshøjskole klar til at uddanne flere ,Professionshøjskolen Via University College er klar til at uddanne 15 procent flere sygeplejersker om året i Region Midtjylland.,Oversygeplejerske glæder sig: Har ubesatte stillinger Region behandler forslag onsdag,"- Jeg vil gerne ansætte flere varme hænder, men der er ikke mange arbejdsløse sygeplejersker i dagens Danmark. Sådan lød det fra statsminister Lars Løkke Rasmussen (V), da han holdt sin nytårstale for en uge siden. Her pegede han på behovet for at uddanne flere sygeplejersker. Den bøn ser nu ud til at være blevet hørt. I hvert fald er professionshøjskolen VIA University College på vej med et forslag om at uddanne 120 flere sygeplejersker hvert år i Region Midtjylland - svarende til en udvidelse på 15 procent, fortæller uddannelsesdekan Jonna Frølich. - Vi på VIA meget sikre på, at vi sagtens kan tilbyde den teoretiske del af uddannelsen uden problemer, siger hun. Skolen vil blandt andet oprette en ny uddannelsesafdeling for sygeplejersker i Herning for at dække behovet. Det glæder blandt andre oversygeplejerske Hanne Gyldenløve fra regionshospitalet i Horsens. Hun kan godt bruge ekstra hænder, for på afdelingen har de lige nu 10-12 ubesatte stillinger. - Heldigvis får vi en gang imellem ansøgninger, men der er også nogle gange, at vi faktisk ikke får nogen ansøgere til vores stillinger. Det er jo et stort problem for os, fortæller hun. Derfor må man bruge vikarer, social- og sundhedsassistenter og ellers prøve at dække ind med den eksisterende bemanding, fortæller hun. Men hun mener, det kan ses på kvalitetsniveauet af plejen, at der mangler sygeplejersker. - Vi er lidt under, hvad vi godt kunne ønske os, siger hun. Selvom uddannelsesdekan Jonna Frølich er klar til at uddanne flere sygeplejersker, kræver det til gengæld, at kommuner og region vil tage en del af slæbet og skaffe flere praktikpladser, for praktikken fylder næsten halvdelen af uddannelsen, slår hun fast. - De er rigtig gode til at uddanne vores studerende i praktik, og det tror jeg også, de vil være, hvis vi øger dimensioneringen, siger hun. Onsdag skal forslaget behandles på et møde i psykiatri- og sundhedsudvalget i Region Midtjylland. Ifølge en spørgeundersøgelse foretaget af Dansk Sygeplejeråd fra sidste år har tre ud af fire sygeplejersker inden for den seneste måned oplevet at være for få sygeplejersker på arbejde i forhold til arbejdsopgaverne.",Johannes Reimer,Østjylland,2019-01-07T11:43:00+00:00,https://www.dr.dk/nyheder/regionale/oestjylland/nye-sygeplejersker-i-hoej-kurs-professionshoejskole-klar-til-uddanne,DR
,,,,,,,https://www.dr.dk/nyheder/tema/togulykke-pa-storebaeltsbroen,DR
Sygepleje-studerende: Frygter regeringen glemmer penge til flere undervisere,"Regeringens ambition om flere sygeplejersker kræver, at der følger penge med.",2.000 flere skal uddannes Kræver også flere praktikplaser,"- Det er meget vigtigt, når man kommer ind til en patient, man ikke kender, at man lige tjekker kroppen. Luca Pristed bøjer sig ind over sengekanten og mærker efter. - Nu har jeg lige været i klinik. Dér er patienterne ikke så vågne. Så dér er det meget vigtigt at være grundig med at tjekke patienten fra top til tå, siger han. I dagens anledning er der dog ikke tale om en patient af kød og blod. Luca Pristed er for tiden tilbage på skolebænken på Københavns Professionshøjskole, hvor skolens 'dukkehospital' er stedet, hvor sundhedssektorens kommende medarbejdere øver sig på patienter af plastik. Det er blandt andet her fra professionshøjskolen, at nogle af de mange flere sygeplejersker i fremtiden skal komme fra. Det mener regeringen, som i dag er kommet med et nyt udspil, der skal øge optaget på sygeplejerskeuddannelserne med i alt 2.000 studerende frem til 2022. Luca Pristed er skeptisk over for udmeldningen. - På den ene side er vi glade for, at der skal være flere studerende, fordi vi mangler sygeplejersker. Men på den anden side så er der allerede meget klemt her på studiet, siger han. Hvis ikke der følger flere penge med, så frygter den kommende sygeplejerske, at uddannelsens kvalitet på sigt vil blive forringet. - Vi er mange studerende til få undervisere, og hvis der kommer flere og flere herind, så har vi mindre tid til at reflektere, og vi bliver dårligere sygeplejersker på den anden side. - Så vi er rigtig bange for, at regeringen vil forsøge det - uden at tilføje flere ressourcer til vores uddannelse, fortsætter han. Også på skolens administrationskontor er der skepsis over for, hvad udspillet vil betyde for landets sygeplejerskeuddannelser i fremtiden. Vil der følge flere ressourcer med, når skolerne skal forsøge at rumme de mange nye studerende? Dekan Randi Brinckmann er ikke tvivl om, at en ordentlig økonomisk indsprøjtning er eneste farbare vej, hvis regeringen ønsker mere kvalitet rundt om på hospitaler og i landets lægepraksisser. - Det kræver, at vi får nogle flere undervisere. Men det kræver også, at vi får nogle flere faciliteter, så vi kan forberede de studerende, inden de kommer ud i praksis, siger hun. Hun håber, at regeringen nu vil indbyde uddannelserne til en drøftelse om planerne. Også regioner og kommuner bør inddrages, da over 40 procent af sygeplejeskeuddannelsen foregår ude i praksis, fortæller Randi Brinckmann. Et større optag vil dermed også kræve, at der er pratikpladser og vejledere nok ude på de enkelte sundshedsfaglige arbejdspladser. - Det betyder, at man i praksis skal stille flere praktikpladser til rådighed. Det vil sige, man skal have flere ressourcer til mennesker, der arbejder med de studerende, siger Randi Brinckmann.",Alexander Hecklen,Penge,2019-01-18T17:36:00+00:00,https://www.dr.dk/nyheder/penge/sygepleje-studerende-frygter-regeringen-glemmer-penge-til-flere-undervisere,DR
"Oppositionen om sundhedsudspil: Kan regeringen ikke se, der kommer mere bureaukrati","Patienten er ikke i centrum, lyder kritikken fra oppositionen. Jo, siger DF.",Intet fokus på patienten Struktur og streger DF: Et rigtig godt diskussionsoplæg,"Regeringens sundhedsreform er det sidste, det danske sundhedsvæsen har brug for. Sådan lyder det fra Enhedslistens politiske ordfører, Pernille Skipper. Hun er dog enig med statsminister Lars Løkke Rasmussen i, at der er behov for at gøre forløbet i overgangen mellem sygehuse, praktiserende læger og de kommunale indsatser bedre for patienterne. - Men det sidste vi har brug for er at sende hele vores sundhedsvæsen ud i årelange omstruktureringer og nye beslutningsgange. Jeg er bange for, at det kommer til at lamme vores sundhedsvæsen i stedet for at hjælpe med de overgange, som regeringen påstår, siger hun. - Jeg har lidt svært ved at forstå, at de ikke selv kan se det. De siger, at det skal blive nemmere og mere enkelt, men der kommer flere bureaukratiske lag og flere embedsmænd. Regeringen vil blandt andet nedlægge de nuværende regionsråd og omdanne regionerne til forvaltninger, der står for driften af sundhedsvæsenet i området, mens et nyt organ under Sundhedsministeriet - Sundhedsvæsen Danmark - styrer de overordnede linjer og økonomien. Derudover oprettes der 21 nye sundhedsfællesskaber omkring landets akutsygehuse, hvor kommunerne i optageområdet kommer til at spille en større rolle for overgangen mellem sygehusene og så den lokale indsats hos kommuner og de praktisernde læger. Hos SF er der heller ikke stor opbakning til regeringens visioner. - Problemet med regeringens sundhedsudspil er, at de ikke har fokus på patienterne. Det vi har brug for lige nu er jo ro og flere ressourcer – altså flere medarbejdere, for der bliver løbet alt for hurtigt derude, og det løser regeringen altså ikke, siger formand Pia Olsen Dyhr. Både Enhedslisten og SF er også imod, at det folkevalgte element i form af regionsrådene fjernes. Det samme stritter Socialdemokratiet imod, og ifølge sundhedsordfører Flemming Møller Mortensen er den omstrukturering det, som partiet har frygtet allermest. - Der er mindre indflydelse til borgerne, man flytter tingene længere væk fra borgerne, man laver en central styring af vores sundhedsvæsen og kobler rigtig mange folkevalgte fra, i stedet for at fokusere på de problemer, som sundhedsvæsenet har som mangel på læger, social- og sundhedsassistenter, sundhedshjælpere og sygeplejersker, siger han. - Det her er streger og struktur og rigtig meget snak uden at tage fat om nældens rod. I regeringens støtteparti er tonen en noget anden. Partiets finansordfører Rene Christensen mener netop, at den omstrukturering, som regeringen foreslår, vil være med til at sikre, at patienter ikke falder mellem to stole. For med blandt andet de 21 sundhedsfællesskaber omkring landets akutsygehuse, bliver ansvaret for at sikre et godt behandlingsforløb lagt hos kommunerne, samtidig med, at det nye organ Sundhedsvæsen Danmark kan sætte en retning og sikre, at de gode erfaringer fra en region udbredes til de resterende. Derfor ser Dansk Folkeparti også frem til at forhandlingerne omkring udspillet. - Som udgangspunkt synes vi, at det her er et rigtig godt diskussionsoplæg – det er ikke et oplæg, som vi på nogen måde har sagt ja til, men det er i hvert fald et oplæg, der sætter patienten i centrum. Og det er det vigtigste, siger han.",Thomas Klose Jensen,Politik,2019-01-16T17:12:00+00:00,https://www.dr.dk/nyheder/politik/oppositionen-om-sundhedsudspil-kan-regeringen-ikke-se-der-kommer-mere-bureaukrati,DR
Skarp kritik af regeringen: Højere bøder for cigaretsalg til unge hjælper intet uden kontrol,"Regeringen vil hæve bødestraffen for tobakssalg til børn, men kun én deltidsansat skal føre tilsyn.",S vil flytte kontrol til Sundhedsstyrelsen Opgaven kan ikke løftes med én deltidsmedarbejder,"Regeringens udkast til et lovforslag, der skal hæve bødestraffen til butikker, der langer tobak over disken til børn og unge under 18 år, får et par store tommelfingre nedad fra oppositionen. SF’s politiske ordfører, Karsten Hønge, er tilfreds med, at regeringen vil skærpe straffen, hvis butikkerne bryder loven, men det nye tilsyn bliver kun tilført én deltidsmedarbejder svarende til 70 procent (0,7 såkaldte årsværk) af en fuldtidsstilling. Den ene medarbejder skal stå for alt kontrol i hele landet. - Det er selvfølgelig til grin, siger Karsten Hønge. Hovedrysten er der også i Socialdemokratiet, hvor sundhedsordfører Flemming Møller Mortensen i årevis har kæmpet for mere restriktive vilkår for tobaksindustrien. Han fremhæver, at der sidste år blev uddelt to bøder for salg af tobak til mindreårige, hvilket det nye tilsyn under Sikkerhedsstyrelsen næppe kommer til at ændre på. - Det slår jo til som en skrædder et vist sted. Det er jo ikke at forbedre kontrollen overhovedet. - Vi kan se, at der ikke er nogen reel risiko for at blive taget i at sælge tobak til unge under 18 år. Der er en meget lemfældig kontrol, siger Flemming Møller Mortensen. Regeringen har som led i den anden udflytningsrunde besluttet at flytte ansvaret fra tilsynet væk fra politiet hen til Sikkerhedsstyrelsen fra årsskiftet. Regeringens udkast er et forslag, der er til forhandling, har Venstres sundhedsordfører tidligere i dag bekræftet. Det kan dog blive svært at få enderne til at mødes. Socialdemokratiet vil have tilført 20 millioner kroner årligt, så tilsynet ”virkelig kan batte noget”. - Vi vil lave en kontrolinstans, som ligger i Sundhedsministeriet, fordi vi tror, det vil betyde noget for den ansvarlighed, hvormed opgaven skal udføres. Hvorfor tror du, den vil være mere ansvarlig, hvis den ligger i Sundhedsstyrelsen end i Sikkerhedsstyrelsen? - Fordi det her er virkelig et sundhedsproblem. Det er en bombe under børn og unges sundhed. Så hvis det er folk, der ved hvilken konsekvens cigaretrygning har, så vil de tage tilsynet mere seriøst? - Det er vores helt klare tanke. Men siger du dermed, at Sikkerhedsstyrelsen ikke magter at løfte den her opgave? - Jeg tror ikke, at de med en resursetilførsel på 0,7 årsværk vil kunne magte at løfte opgaven. Men vil Sundhedsstyrelsen med den samme resursetilførsel kunne magte at løfte opgaven? - Nej. Det er også derfor, der skal en anden resursetilførsel til. Allerede i dag står Sikkerhedsstyrelsen for hovedparten af kontrollen med, at butikkerne sælger tobak indenfor rammerne af lovgivningen. I gennemsnit kan en medarbejder fra styrelsen nå at gennemføre tilsyn med to butikker i løbet af en arbejdsdag, fremgår det af et svar fra Erhvervsministeriet. Ifølge Salling Group (tidligere Dansk Supermarked) og Dansk Erhverv er der omkring 5.200 detailbutikker herhjemme, der sælges tobaksvarer. Det har ikke været muligt at få en kommentar fra sundhedsminister Ellen Trane Nørby (V) eller erhvervsminister Rasmus Jarlov (K) i dag grundet ferie.",Nicolas S. Nielsen,Politik,2018-07-12T15:00:00+00:00,https://www.dr.dk/nyheder/politik/skarp-kritik-af-regeringen-hoejere-boeder-cigaretsalg-til-unge-hjaelper-intet-uden,DR
"2,7 millioner seere så Danmark banke Norge",,,,Emil Søndergård Ingvorsen,,2019-01-28 00:00:00,https://www.dr.dk/nyheder/indland/27-millioner-seere-saa-danmark-banke-norge?focusId=4275947,DR
 Peter Qvortrup Geisling: Indsats mod rygning ligger hos politikerne,"Højere priser er mest effektivt til at bremse udviklingen, viser erfaringen. ",Tobakken koster 3-4 leveår 90 kroner for en pakke cigaretter Ikke nok med kampagner,"Vi ved alle sammen, at rygning er skadeligt for os. Det har vi hørt i kampagner i årtier. Alligevel er andelen af rygere stigende for første gang i 20 år, viser en ny undersøgelse fra Sundhedsstyrelsen. Ifølge undersøgelsen ryger 23 procent af danskerne over 15 år lejlighedsvist eller dagligt. I 2016 var det 21 procent. Den udvikling er rigtig dårlig nyt for folkesundheden. - Grunden til, at det her er en kæmpe problemstilling, er, at vi danskere er nogle af dem i Europa, der dør tidligt. Og hvis du ser på årsagerne, er rygning den suverænt største brik i puslespillet. Den er større end alle andre brikker, du kan komme i tanke om, siger Peter Qvortrup Geisling. De nyeste tal fra Statens Institut for Folkesundhed viser for eksempel, at danskerne i gennemsnit ville leve to måneder længere, hvis der ikke var svær overvægt i Danmark. Til sammenligning ville vi leve tre til fire år længere, hvis der ikke var tobak i Danmark. - Så tobakken er en kæmpe faktor i forhold til vores sundhed, og nu ser vi, at den kurve, der eller har været positiv, begynder at vende igen, og flere begynder at ryge. Det er simpelthen så skidt for folkesundheden i Danmark, siger han. I vores nabolande er der de seneste år blevet færre rygere. I Norge har man for eksempel hævet prisen på en pakke cigaretter helt op til 90 kroner. Samtidig har de norske politikere blandt andet indført røgfri skoletid på alle uddannelsesinstitutioner. Det gælder også gymnasier og erhvervsskoler, så selv elever over 18 år er omfattet af forbuddet fra klokken otte om morgenen til klokken 16. Også selvom de forlader skolen i frikvarteret. - Stort set alle, der ved noget om det her emne, siger, at det, der er effektivt, det er afgifter og forbud. I Norge og Island har man været meget, meget restriktive. Man har indført forbud og afgifter, og det har bare virket. Der er næsten ingen unge, der ryger i de lande længere, og det er jo helt anderledes i Danmark, siger Peter Qvortrup Geisling. Derfor skal der ifølge DR’s sundhedskorrespondent en helt anden tilgang til i Danmark, end de seneste års politik. - Man hører sundhedsministeren sige, at der skal en adfærdsændring til, og det forstår jeg godt. Men alle forsøg på adfærdsændringer har stort set ikke gjort noget de sidste 30 år i Danmark, siger Qvortrup Geisling. - Politikerne er for eksempel blevet enige om, at det her fra januar skal koste et klip i kørekortet at tale i mobiltelefon, mens man kører bil. Virkeligheden er, at der hvert år er 170 danskere, der dør i trafikken. Men samtidig er der 13.600 danskere, der dør som følge af rygning, uden at det bliver bremset effektivt. Det er tankevækkende, siger Peter Qvortrup Geisling.",Nis Kielgast,Indland,2019-01-03T15:55:00+00:00,https://www.dr.dk/nyheder/indland/peter-qvortrup-geisling-indsats-mod-rygning-ligger-hos-politikerne,DR
Cigaretten på 100 år: Fra nervedæmpende under verdenskrig til næsten normalt i dag,Få overblikket over cigarettens udvikling over 100 år på 75 sekunder.,,,René Just Poulsen,Indland,2018-01-04T18:18:00+00:00,https://www.dr.dk/nyheder/indland/cigaretten-paa-100-aar-fra-nervedaempende-under-verdenskrig-til-naesten-normalt-i,DR
Sygeplejersker smider den hvide uniform: 'Den er gennemsigtig i modlys',Cirka 20.000 ansatte på Region Syddanmarks sygehuse skal have ny uniform. Se den her.,Et moderne udtryk,"Den kendte, hvide sygeplejerskeuniform er snart fortid på alle Region Syddanmarks sygehuse. Det fortæller Mogens Sehested Kristensen, økonomidirektør i Region Syddanmark. Skiftet sker efter ønske fra medarbejderne, der blandt andet har klaget over, at den klassiske, hvide sygeplejerskeuniform er gennemsigtig i visse lyssætninger. - På de hidtidige uniformer har der været et problem med, at når man står i modlys, er der gennemsigtighed gennem uniformen, og det er ikke særlig behageligt for det personale, der har det på, siger Mogens Sehested Kristensen. - Det var et ønske at få et mere moderne udtryk på uniformerne og få farver på uniformerne. Det har været formuleret som et klart ønske fra personalet, siger han. De nye uniformer kommer til at bestå af mørkeblå bukser samt lyseblå polo, t-shirt eller busseronne alt efter behov. - Jeg vil tro, at inden for tre år har alle fået ny uniform, siger han. 'Alle' svarer til cirka 20.000 ansatte i sundhedsområdet i Region Syddanmark. Skiftet sker løbende i takt med, at de nuværende uniformer bliver slidt op. De nye uniformer koster cirka 21,4 millioner kroner, og det er inklusiv de omkostninger, der måtte komme til at vaske dem jævnligt, oplyser Region Syddanmark.",Rasmus Dyrberg Hansen,Trekantområdet,2019-02-21T19:16:00+00:00,https://www.dr.dk/nyheder/regionale/trekanten/sygeplejersker-smider-den-hvide-uniform-den-er-gennemsigtig-i-modlys,DR
"Sygeplejersker dropper den hvide uniform: ’Vi skulle tænke over hvilke trusser, vi tog på’",De første af 20.000 ansatte i Region Syddanmark får i disse dage deres blå uniform. ,Uniformerne var blå før i tiden Bliver løbende udskiftet,"Lyseblå bluse og mørkeblå bukser. Det er fra i dag den uniform sygeplejersker, læger og andre ansatte på Sygehus Sønderjylland trækker i, når de møder på arbejde. En æra med hvide uniformer er slut i Region Syddanmark, hvor en ny blå uniform erstatter det klassiske hvide tøj på alle regionens sygehuse. Skiftet sker efter ønske fra medarbejderne, der blandt andet har klaget over, at den klassiske, hvide sygeplejerskeuniform bliver gennemsigtig efter vask. - Vi skulle tænke over, hvilke trusser og brystholder, vi havde på. Det var vi nogen, der var lidt trætte af, siger Birte Habekost-Jensen, der er social- og sundhedsassistent på Sygehus Sønderjylland i Aabenraa. De nye uniformer kommer til at bestå af mørkeblå bukser med flere lommer end de hvide. Derudover kan medarbejderne vælge mellem en lyseblå polo eller en busseronne, som de kender fra den hvide uniform. Men faktisk er den blå farve slet ikke ny blandt sygeplejersker, fortæller Gunilla Svensmark, der er sygeplejehistoriker på Dansk Sygeplejehistorisk Museum. - Blå og hvid har været meget brugt gennem tiden. Før 70’erne var det almindeligt at bære en blå og hvidnistret kjole under det hvide forklæde. Hun forklarer, at den helt hvide uniform først blev indført i 1970’erne. De nye uniformsoverdele indeholder mere bomuld, og materialet er vævet, så bomulden sidder på indersiden af uniformen. Det gør, at uniformerne er mere bløde og åndbare. På sygehuset i Aabenraa er Birte Habekost-Jensen hoppet i den blå uniform. - Alt nyt skal man vænne sig til. Hvidt har jo længe hørt til på sygehuset. Men jeg tror, vi bliver glade for det. Det er planen, at alle 20.000 ansatte, der er i Region Syddanmarks sundhedsområde, løbende vil få skiftet deres hvide uniform ud med den blå. Skiftet sker i takt med, at de nuværende uniformer bliver slidt op. De nye uniformer koster cirka 21,4 millioner kroner, og det er inklusiv de omkostninger, der måtte komme til at vaske dem jævnligt, oplyser Region Syddanmark.",Louise Mandrup,Syd- og Sønderjylland,2019-09-30T16:30:00+00:00,https://www.dr.dk/nyheder/regionale/syd/sygeplejersker-dropper-den-hvide-uniform-vi-skulle-taenke-over-hvilke-trusser,DR
Kongehuset koster 106 mio. kr. om året: Det får vi for pengene,,,,Tobias Sydradal,,2019-02-28 00:00:00,https://www.dr.dk/nyheder/kongehuset-koster-106-mio-kr-om-aaret-det-faar-vi-pengene#!/,DR
Sundhedsreform: Rapport sår tvivl om Løkkes vestjyske forbillede,"Regeringen vil udbrede akutteam fra Esbjerg til hele landet. Men det giver ikke færre indlæggelser, viser evaluering.",Svært at forebygge indlæggelser af ældre borgere Minister fastholder ros af akutteam Sygehus og kommune er godt tilfredse,"Regeringen vil med sit sundhedsudspil have 40.000 færre indlæggelser i 2025. Et af midlerne til at nå målet er at udbrede et særligt vestjysk akutteam, som regeringen har udnævnt til ""et forbillede"", der forebygger indlæggelser, og som derfor skal udbredes til resten af landet. Men det fælles akutteam mellem Esbjerg Kommune og Sydvestjysk Sygehus har ikke nogen effekt på antallet af indlæggelser, viser en evaluering foretaget af Det Nationale Forsknings- og analysecenter for velfærd, Vive. - Vi kan ikke se noget, der tyder på, at akutteamet forebygger indlæggelser, siger Martin Sandberg Buch, der er projektchef hos Vive. Akutteamet består af 12 sygeplejersker, der tager sig af især ældre og svækkede borgere med kronisk sygdom. Målet er både at forebygge indlæggelser og genindlæggelser og at sikre en bedre overgang, når patienterne bliver udskrevet fra sygehuset. Esbjerg-modellen er ""et forbillede"" for det gode samarbejde mellem sygehus og kommune, udtalte statsminister Lars Løkke Rasmussen (V), da han for en måned siden præsenterede sundhedsreformen. - Sygeplejerskerne fra sygehuset går med ud i kommunerne, så patienterne ikke oplever, at der er et skel. Det er sådan set blandt andet det glimrende eksempel, vi nu sætter i system og udbreder til hele Danmark, sagde statsministeren til TV Syd. Evalueringen står langt fra alene med konklusionen om, at det er svært for kommunerne at forebygge indlæggelser. Det er helt i tråd med en række tidligere forsøg, påpeger Martin Sandberg Buch: - Det er svært at forhindre indlæggelser og genindlæggelser, når man taler om ældre og ofte meget syge borgere. Der er heller ikke nogen andre steder i landet, hvor man har kunnet dokumentere, at akutteams eller lignende kommunale indsatser er i stand til at forebygge indlæggelser, siger han. Det er især vanskeligt at forebygge indlæggelser af svækkede ældre borgere, som netop er dem, regeringen har størst fokus på i sin målsætning om 40.000 færre indlæggelser i 2025. - Når man er oppe i +80-årige ældre borgere med mange kroniske og svære sygdomme, så er de altså bare så syge, at de engang imellem skal på hospitalet. Det må man erkende, siger Martin Sandberg Buch og tilføjer: - Det vigtigste i forhold til ældres indlæggelser er, at det sker på det rigtige tidspunkt, og at de får en god behandling og kommer godt hjem igen. Det er langt vigtigere end, hvor mange gange man kommer ind. Også i regeringens sundhedsudspil bliver akutteamet i Esbjerg specifikt fremhævet som det gode eksempel, der ""bygger bro mellem sygehus og kommune"". Udspillet lægger op til, at de 21 nye sundhedsfællesskaber, som regeringen vil oprette, skal lave lignende løsninger i hele landet. I forbindelse med præsentationen af sundhedsreformen udtalte Ellen Trane Nørby (V) den 16. januar til DR: - Når vi kigger på Esbjerg, så er man jo i høj grad lykkedes med at have fællesansættelser på tværs af Sydvestjysk Sygehus og kommunale funktioner. Man formår at forebygge indlæggelser og sørger for, at flere borgere bliver behandlet i eget hjem, og det ønsker vi at udbrede. DR ville gerne have spurgt sundhedsministeren, om hun fortsat mener, at akutteamet fra Esbjerg skal udbredes til resten af landet - og om det i lyset af evalueringen stadig er realistisk at forebygge 40.000 indlæggelser for især ældre medicinske patienter - men Ellen Trane Nørby har ikke ønsket at stille op til et interview. I stedet udtaler hun i et skriftligt svar: - Akutteamet i Esbjerg har formået at skabe mere tryghed og mere sammenhæng for de ældre medicinske patienter. Det er utroligt positivt. Samtidig er kommunen en af de kommuner i landet, der er allerbedst til at forebygge indlæggelser. De resultater skal vi da bruge i det videre arbejde med at skabe et bedre og mere nært sundhedsvæsen. Også selvom målet med at nedbringe de forebyggelige indlæggelser yderligere ikke er nået. Selvom akutteamet ikke ser ud til at forebygge indlæggelser, er både patienter og personale tilfredse med ordningen, viser evalueringen. Akutteamet ser også ud til at have en god effekt på samarbejdet mellem den kommunale sygepleje og sygehusets akutmodtagelse. Derfor er direktøren for fritid, sundhed og omsorg i Esbjerg Kommune, Arne Nikolajsen, også tilfreds med evalueringen: - Rapporten viser jo, at en stor del af borgerne er enormt trygge ved at blive udskrevet fra sygehuset og blive færdigbehandlet i eget hjem. Det er vi dybt stolte over. - Vi var fra start klar over, at det kunne være svært at dokumentere, om vi kunne nedbringe genindlæggelserne. Særligt med det år 2018, vi har været igennem med en svigtende influenza-vaccine og en rigtig varm sommer, siger han. På Sydvestjysk Sygehus i Esbjerg er lægefaglig direktør Anna Marie Bloch-Münster også tilfreds med, at rapporten viser, at et stort flertal af patienterne er tilfredse med deres forløb i akutteamet. - Jeg er rigtig glad for rapporten, fordi den understreger, at patienterne er rigtig trygge ved behandlingen, siger hun og hæfter sig samtidig ved, at rapporten konkluderer, at akutteamet hverken har betydet flere omkostninger til sundhedsydelser eller hjemmepleje: - Vi har ikke skullet betale mere for at få rigtig god patienttryghed og patienttilfredshed. De gode erfaringer kan godt kopieres til andre steder i landet - men meget afhænger også af eksempelvis kommunestørrelsen og hospitalerne, påpeger Martin Sandberg Buch fra Vive: - Vi er ikke der, hvor vi kan sige, at vi har en løsning, som vi kender effekterne af og er klar til at brede ud. Der er vi ikke.",Rikke Gjøl Mansø,Politik,2019-02-13T05:28:00+00:00,https://www.dr.dk/nyheder/politik/sundhedsreform-rapport-saar-tvivl-om-loekkes-vestjyske-forbillede,DR
65-årige Inger er gået 'lidt' på pension - og det hjælper kollegerne,Odense Kommune og OUH vil have flere sygeplejersker til at gå på delpension.,Inger sagde ja Fordel for det sociale liv Tid til det hele,"Det kan være svært at stoppe med at arbejde fra den ene dag til den anden, fordi du er blevet pensionsmoden. Men din tredje alder behøver ikke komme så pludseligt. Der er nemlig noget, der hedder delpension. På Odense Universitetshospital (OUH) forsøger man at få flere sygeplejersker til at hoppe med på ordningen. Mange kender ikke muligheden, men hvis flere valgte det, ville det hjælpe på sygeplejerske-manglen og presset på de unge sygeplejersker, ligesom de ældre sygeplejesker ville opleve en blød overgang til pensionsttilværelsen. En af dem, der har valgt at takke ja til delpension, er 65-årige Inger Habæk. I 40 år har hun arbejdet på OUH, og i efteråret havde hun muligheden for at lægge kitlen bag sig og nyde sit otium. Men i stedet for at gå på pension på fuldtid, valgte hun at gå på delpension. På den måde arbejder hun tre gange om ugen. Det er en ordning, der passer hende rigtig godt. - Jeg bor alene, så hvad skulle jeg bruge fem dage om ugen på? På denne måde har jeg nogle dage, hvor jeg kan forberede mig på at gå på pension og finde ud af, hvad jeg skal bruge tiden på, så jeg ikke bare sidder derhjemme foran fjernsynet, siger hun og fortsætter: - Jeg er meget glad for mit arbejde. Jeg synes, jeg får meget, når jeg har kontakt med mine patienter, og jeg har meget glæde ved at komme ud og snakke med mine kollegaer. Det vil jeg savne, hvis jeg ikke har muligheden for det. Nedenfor kan du lytte til en radioreportage fra OUH, mens du læser videre. Ordningen har eksisteret siden 2014, men på landsplan er der kun 19 sygeplejersker og lægesekretærer på delpension. Ifølge Line Gessø Hansen, der er næstformand for Dansk Sygeplejeråd i Syddanmark, er det en skam. Der er nemlig mange fordele at hente ved en delpensionsordning. - Hvis man laver den meget bratte overgang til pensionistlivet, er der mange sociale ting, der stopper på én gang. Det her kan være en kæmpe fordel rent socialt og identitetsmæssigt, siger hun. Ud over at være til gavn for den enkelte sygeplejerske mener Line Gessø Hansen også, at det kan være til gavn for kollegaerne. - Det slider rigtig meget med de skiftende vagter og det store arbejdspres. Derfor kan den her ordning være med til at lette presset på de yngre sygeplejersker, når der er en mere erfaren kollega på arbejde, forklarer hun og får opbakning fra OUH: - Det fastholder nogle gode kompetencer, og det sikrer en god dynamik på de forskellige afsnit, siger sygeplejefaglig direktør Mathilde Schmidt-Petersen. I det lange løb håber Line Gessø Hansen, at det vil få en positiv effekt på alle sygeplejersker, hvis flere vælger ordningen om delpension. - Jeg tror helt sikkert på, at mange kunne holde til at være længere på arbejdsmarkedet, hvis vi lettede arbejdspresset i hverdagen, siger hun og nævner, at mange andre faggrupper og brancher kunne få glæde af muligheden. Men hvorfor kan man ikke bare vælge enten at være fuldtid på arbejde eller fuldtid på pension? Ifølge Inger Habæk er der et meget simpelt svar på det spørgsmål: Alder. - Jeg har ikke længere overskud til at arbejde fuldtid. Jeg kan godt mærke, at jeg er blevet ældre. Jeg kan godt mærke, at jeg har brug for at få lidt mere tid derhjemme, hvor jeg kan sove lidt længere og bestemme lidt mere over min hverdag, forklarer hun. Hvornår kitlen skal lægges på hylden på heltid, ved Inger Habæk dog ikke endnu. - Så længe, man har det godt og kan følge med i sine opgaver, så kan man stadigvæk arbejde. Men når man bliver ældre, så husker man ikke så godt, og man bliver også lidt langsommere, og så kan det gå hen at blive en hæmsko for mine kollegaer. Så jeg håber, at de vil prikke til mig og sige, når jeg ikke kan følge med længere, siger hun med et grin.",Jonatan Grau Møller,Fyn,2019-02-04T17:45:00+00:00,https://www.dr.dk/nyheder/regionale/fyn/65-aarige-inger-er-gaaet-lidt-paa-pension-og-det-hjaelper-kollegerne,DR
,,,,,,,https://www.dr.dk/nyheder/tema/det-perfekte-offer,DR
"'Man skal kunne forstå, hvad lægen siger': Regeringen vil stille krav til læger fra udlandet","Situationen er uholdbar. Kommunikationen må vi ikke gå på kompromis med, mener sundhedsministeren.",Nødvendigt med udenlandske læger Forskellige krav til forskellige læger Pres fra Enhedslisten og Dansk Folkeparti,"Meget kan gå galt, hvis en læge og en patient ikke taler samme sprog. Selv små misforståelser kan føre til forkerte diagnoser og fejlbehandlinger - og i værste fald få fatale følger. Derfor vil sundhedsminister Magnus Heunicke (S) lave et sprogkrav, som alle udenlandske læger skal leve op til for at få arbejde på et dansk sygehus. - Det er helt uholdbart, at vi har situationer, hvor patienter kommer ind og møder læger, der taler et så gebrokkent dansk, at de faktisk ikke forstår et ord af, hvad der bliver sagt, siger ministeren. Sygeplejersker, læger og andet sundhedspersonale fra EU-lande kan få arbejde i Danmark helt uden nogle krav til deres danskkundskaber. Kommer de fra lande udenfor EU, skal de først bestå en test, men den har været beskyldt for kun at vise, om de kan læse og skrive dansk - ikke om de kan føre en samtale. - Det er så afgørende en del af behandlingen af vores patienter, at man kan kommunikere med sin læge, og det kan vi aldrig gå på kompromis med, siger Magnus Heunicke og fortsætter: - Som patient er man jo prisgivet uanset hvad, hvis lægen ikke kan tale dansk, så det kan forstås. DR Nyheder kunne i starten af året fortælle, at der på sygehusafdelinger rundt om i landet i dag er flere læger med udenlandsk baggrund end med dansk. Men regionerne har svært ved at finde nok personale til sygehusene, og sundhedsministeren erkender også, at løsningen ikke er at lade være med at ansætte læger eller sygeplejersker fra udlandet. - Der er flere og flere udenlandske læger, og vi har virkelig brug for dem, men vi har også brug for, at patienterne kan forstå, hvad der bliver sagt, siger Magnus Heunicke. Sygehuse på tværs af regioner har taget sagen i egen hånd og indført deres egne krav til de udenlandske medarbejdere. Nogle steder bliver de også undervist i dansk. Men der er brug for et nationalt krav, der sikrer en ens standard over hele landet, mener Magnus Heunicke. - Vi kæmper jo virkelig med rekrutteringen, og der er man mere udsat nogle steder end andre. - Det skaber ulighed i sundhed, siger han. Både Lægeforeningen og Danske Patienter har længe råbt vagt i gevær. - Sproget er forudsætningen for, at man kan finde ud af, hvad de fejler, stille den rigtige diagnose og forklare farlige symptomer, man skal være opmærksom på, siger Andreas Rudkjøbing, der er formand for Lægeforeningen. I Danske Patienter - en paraplyorganisationen for patient- og pårørendeorganisationer -kalder direktør Morten Freil det ""meget, meget vigtigt"" at få indført et sprogkrav for alle udenlandske læger og andet sundhedspersonale. - Det handler om utryghed, når man ikke er sikker på, om lægen forstår, hvad man siger – men det handler også i sidste ende om patientens helbred, siger han. Hvordan man skal sikre, at læger, sygeplejersker og andre medarbejdere på sygehusene kan tale et letforståeligt dansk, er sundhedsminister Magnus Heunicke ikke sikker på endnu. - Jeg vil indkalde Danske Regioner til et møde for at drøfte, hvordan vi kan lave et nationalt sprogkrav, der giver mening for vores patienter og giver mening på vores sygehuse, siger han. - Jeg synes, det er utrolig relevant, at det ikke kun handler om at læse og skrive, men også den mundtlige kommunikation. Ministeren slår samtidig fast, at kravene skal være fleksible og afhænge af, hvilke arbejdsopgaver personalet har. - Nogle har meget patientkontakt, andre sidder bagved og kigger på scanningsbilleder, og nogle opererer. Så der er forskellige krav, der må gøre sig gældende, forklarer Magnus Heunicke. Da det i foråret kom frem, hvor mange udenlandske læger, der dårligt kunne tale dansk og alligevel var ansat på sygehuse i hele landet, gik Enhedslisten og Dansk Folkeparti sammen om et beslutningsforslag. De to partier fra hver sin ende af det politiske spektrum ville indføre et lovkrav om, at alle udenlandske læger - EU-borgere eller ej - skulle bestå en prøve i dansk på 9. klasses-niveau for at få job i Danmark. Der tegnede sig et flertal for forslaget, fordi Socialdemokratiet var positivt stemt. Men på grund af valget bortfaldt beslutningsforslaget. Regeringsmagten faldt efterfølgende i hænderne på netop Socialdemokratiet, der nu er i gang med at ændre sundhedsloven - dog uden tilføjelse af et sprogkrav. Det har fået Enhedslisten og Dansk Folkeparti til at sende deres forslag til behandling i Folketingssalen igen - og til at kritisere regeringen. For det er vigtigt, at patienter ikke bliver behandlet forkert, fordi lægens danskevner er dårlige, lyder det fra Dansk Folkepartis sundhedsordfører, Liselott Blixt. - De skal kunne gøre sig forståelige, tale med patienterne og kunne skrive en journal. Det er 'helt afgørende,' mener sundhedsordfører Peder Hvelplund (EL). - Som patient kan du grundlæggende være ligeglad med, hvor din læge kommer fra, bare du kan forstå vedkommende, siger han. Sundhedsminister Magnus Heunicke forventer, at der er et bredt ønske blandt Folketingets partier om at få hanket op. - Når jeg får klager fra patienter, der siger, at det her, det går simpelthen ikke – de kan ikke forstå, hvad lægerne har sagt, så er det altså noget, vi skal tage alvorligt, siger han.",Line Jenvall,Politik,2019-11-09T06:00:00+00:00,https://www.dr.dk/nyheder/politik/man-skal-kunne-forstaa-hvad-laegen-siger-regeringen-vil-stille-krav-til-laeger-fra,DR
Kongehuset koster 106 mio. kr. om året: Det får vi for pengene,,,,Tobias Sydradal,,2019-02-28 00:00:00,https://www.dr.dk/nyheder/se-videoen-det-faar-vi-106-millioner-kroner-om-aaret?focusId=4167718,DR
Dansk Sygeplejeråd: Mange lignende situationer på danske sygehuse,"Ifølge næstformand Dorte Steenberg er brugen af beroligende medicin på Køge Sygehus ikke enestående, når et presset personale har brug for ro.",,"Det sker mange steder i landet, at sygeplejersker skruer op for den beroligende medicin hos patienter på intensivafdelingerne, så personalet kan få den ro, de har brug for. Det mener Dorte Steenberg, der er næstformand i Dansk Sygeplejeråd, efter DR Sjælland har afsløret, at det er praksis på Sjællands Universitetshospital Køge. Her har sygeplejersker på intensivafdelingen givet mere beroligende medicin til patienter, når der har været travlt på afdelingen. Det fremgår af en rapport fra Arbejdstilsynet, som DR Sjælland har fået aktindsigt i. Her beskrives et længerevarende og ekstremt højt arbejdspres. Det sker også på andre afdelinger, siger Dorte Steenberg, der dog understreger, at hun ikke kender til de nøjagtige forhold på intensivafdelingerne: - Jeg ved, at det foregår, siger hun og fortsætter: - Jeg ved, at på mange afdelinger er der situationer, der kan ligne denne her, hvor man kan blive nødt til at give mere medicin end nødvendigt, for at få den ro der skal til for at kunne tage sig af de mange patienter. I dag er det yderligere kommet frem, at medarbejderne i Køge allerede i maj sidste år gjorde ledelsen opmærksom på problemet med, at de må skrue op for den beroligende medicin, når personalet har travlt. - Det er en meget alvorlig situation at stille både læger og sygeplejersker på den afdeling i, siger næstformanden i Dansk Sygeplejeråd. - Det er det selvfølgelig både for patienter, som bliver unødigt medicineret, og ikke mindst for sygeplejerskerne, som bliver stillet i svære og fuldstændige urimelige situationer, hvor de skal gå på kompromis med den faglighed, som de ved er rigtig, siger Dorte Steenberg.",Trine Warrer Juul,Sjælland,2016-08-18T15:26:00+00:00,https://www.dr.dk/nyheder/regionale/sjaelland/dansk-sygeplejeraad-mange-lignende-situationer-paa-danske-sygehuse,DR
,,,,,,,https://www.dr.dk/nyheder/tema/topmode-mellem-trump-og-kim,DR
,,,,,,,https://www.dr.dk/nyheder/tema/falck-bios-sagen,DR
,,,,,,,https://www.dr.dk/nyheder/kultur/tema/horer-du-hjemme-i-dit-faellesskab,DR
,,,,,,,https://www.dr.dk/nyheder/kultur/tema/i-krig-med-kroppen,DR
"5 ting i sundhedsreformen, du skal bide mærke i",Flere sygeplejersker og ni milliarder ekstra til sundhedsområdet er blandt initiativerne.,,"Regeringen med statsminister Lars Løkke Rasmussen (V) i spidsen og Dansk Folkeparti præsenterede i dag en reform på sundhedsområdet. Forhandlingerne har stået på i flere måneder, efter at VLAK-regeringen i januar fremlagde sit sundhedsudspil. Den endelige reform har mange lighedspunkter med regeringens udspil, men adskiller sig også på flere punkter. Reformen vil ifølge regeringen og Dansk Folkeparti blive gennemført, såfremt partierne bag aftalen kan mønstre et flertal efter folketingsvalget, der skal afholdes senest 17. juni i år. Her er nogle af hovedpunkterne i aftalen: De nuværende fem regionsråd skal nedlægges, så der ikke længere afholdes politisk valg til regionerne. Regeringen skal udstikke den overordnede retning for sundhedsvæsenet i samarbejde med Folketinget, og fem nye sundhedsforvaltninger skal stå for driften af sygehusene og akutberedskabet. Geografien vil være som de fem nuværende regioner. En politisk udpeget bestyrelse med navnet 'Sundhedsvæsen Danmark' vil blive placeret i Aarhus. Den skal holde styr på sundhedsvæsnets økonomi. 21 sundhedsfællesskaber etableres desuden omkring landets akutsygehuse. Med disse vil regeringen og Dansk Folkeparti sikre sammenhæng og nærhed. Der skal være bedre kompetencer i det nære sundhedsvæsen og nye moderne sundhedshuse. I hvert af disse 21 fællesskaber skal der vælges et patient- og pårørenderåd, som skal rådgive i forhold til den videre udvikling af sundhedsfællesskaberne. Medlemmerne af disse råd vælges som enkeltpersoner ved direkte valg, og alle borgere kan stille op. Alle kommuner skal repræsenteres i de nye sundhedsfællesskaber ved borgmestre og sundhedsudvalgsformænd. Der prioriteres ni milliarder ekstra til sundhedsområdet. Heraf afsættes 8,5 milliarder kroner til en Nærhedsfond fra 2020 frem til 2025. Det erklærede mål med initiativet er at øge kapaciteten og løfte kvaliteten hos de praktiserende læger og kommunerne. Dermed skal patienterne få en sammenhængende behandling tæt på boligen og derved undgå unødvendige sygehusbesøg. Fondens 8,5 milliarder fordeles med fire milliarder til investeringer og 4,5 milliarder til drift. I regeringens oprindelige udspil til en sundhedsreform fra januar var der afsat seks milliarder til denne fond. Der fastsættes nationale, bindende retningslinjer om indretningen af akutområdet i hele landet. Hermed vil regeringen og Dansk Folkeparti sikre, at patienten kan forvente samme behandling ved akutsygdom, uanset hvor de er i landet. Et nyt fælles, landsdækkende lægevagtnummer 113 indføres. Det nye nummer skal supplere 112, som fortsat skal bruges, når der er akut livsfare. Nummeret erstatter blandt andet 1813-nummeret, som i dag findes i Region Hovedstaden. Regeringen og DF vil desuden sikre flere ambulancer og akutbiler i områder med særlige behov. Regeringen og Dansk Folkeparti vil med reformen komme manglen på sygeplejersker til livs. Derfor skal der mellem 2019-2022 uddannes 2.000 flere sygeplejersker sammenlignet med perioden 2015 - 2018. Desuden bliver der i reformen lagt op til, at flere sygeplejersker, som i dag er på deltid, skal arbejde på fuldtid. Flere læger skal desuden uddannes. Det drejer sig konkret om 160 ekstra hoveduddannelsesforløb i 2019 og 2020 i forhold til den oprindelige plan for 2018-2020. Som et led i ønsket om at aflaste de praktiserende læger, lægger regeringen og Dansk Folkeparti i reformen op til, at man fra 2021 ikke længere skal have en henvisning for at gå til fysioterapeut. Derfor kan man som borger henvende sig direkte ved fysioterapeuten med tilskud fra det offentlige. Der indføres dog begrænsning, så man som patient maksimalt kan gå til fysioterapeut fem gange om året uden en henvisning. Hvis man har brug for mere fysioterapi, så kræver det en henvisning fra lægen ligesom i dag.",Lasse Bastian Larsen,Politik,2019-03-26T10:13:00+00:00,https://www.dr.dk/nyheder/politik/5-ting-i-sundhedsreformen-du-skal-bide-maerke-i,DR
"Regeringen og DF enige: Styrker det nære sundhedsvæsen med 8,5 mia.",Parterne er enige om at styrke den såkaldte nærhedsfond yderligere.,Penge til 'flere hænder' To delaftaler allerede indgået,"Regeringen og Dansk Folkeparti er enige om en reform på sundhedsområdet, hvor de vil nedlægge de fem regionsråd ved udgangen af 2020 og styrke det nære sundhedsvæsen med 8,5 milliarder kroner frem mod 2025. Det fremgår af parternes aftale, der netop er blevet offentliggjort. Forhandlingerne har stået på i flere måneder, efter at VLAK-regeringen i januar fremlagde sit sundhedsudspil. Og den endelige aftale ligner langt hen ad vejen regeringens udspil. Parterne er dog blevet enige om at hæve midlerne i den såkaldte Nærhedsfond og lægge 2,5 milliarder kroner mere i puljen end først planlagt. Den ender derfor med at blive på 8,5 milliarder kroner. Nærhedsfonden er essentiel i reformen, da den skal være med til at finansiere det nære sundhedsvæsen heriblandt moderne læge- og sundhedshuse frem mod 2025. De 2,5 milliarder kroner findes på integrationsområdet og i reserverne i finansloven. Til gengæld er man ikke blevet enige om at hæve afgifterne på cigaretter, som Dansk Folkeparti ellers havde foreslået. Til gengæld har Dansk Folkeparti fået et andet forslag igennem. Fra 2021 kan man nemlig få tilskud til fysioterapi uden, at man har fået henvisning fra egen læge. Prisen for dette er ifølge aftalen 140 millioner kroner årligt. DF's formand, Kristian Thulesen Dahl, er glad for aftalen, siger han på et pressemøde. - For os har tryghed været helt afgørende. Derfor skal der flere penge til. Derfor har vi fået afsat i alt ni milliarder kroner i udspillet nu. - Med aftalen sikrer vi, at der kommer hurtigere hjælp frem til de, der har brug for det. Samtidig sikre vi større nærhed med sundhedshuse, der kan hjælpe borgerne tæt på deres bopæl, siger han. I reformen sættes der også penge af til styrkede patientrettigheder og 'flere hænder'. Derfor løber regningen op på knap ni milliarder kroner over de næste seks år. Store dele af den resterende del af reformen er allerede kendt fra udspillet. I og med at regionsrådene skal nedlægges, skal der etableres en ny struktur i sundhedsvæsenet med tre lag. Man indfører et statsligt organ under Sundhedsministeriet, som skal placeres i Aarhus. Desuden etablerer man fem sundhedsforvaltninger, der står for driften og har hovedsæde samme sted som de nuværende regioner, ligesom man laver 21 nye sundhedsfællesskaber, der oprettes omkring landets akutsygehuse. Desuden har man i reformen en klar ambition at komme sygeplejerske-manglen til livs. Derfor skal der mellem 2019-2022 uddannes 2.000 flere sygeplejersker – ligesom man også vil uddanne flere praktiserende læger. Hvis planerne skal realiseres, kræver det højst sandsynligt, at blå blok vinder valget. Der har nemlig været stor skepsis i oppositionen mod blandt andet planerne om at nedlægge regionsrådene. Flere af de andre partier i Folketinget var også inviteret til forhandlingerne. Det var dog kun Alternativet, som blev siddende ved bordet igennem længere tid. De forlod dog forhandlingerne i begyndelsen af denne måned, hvor partileder Uffe Elbæk opfordrede regeringen til at udskyde aftalen efter folketingsvalget. - I den bedste af alle verdener, skulle vi skubbe de her forhandlinger til efter et folketingsvalg. Så skulle man gå efter at få et bredt politisk flertal bag en sundhedsreform, og inden i den kunne man sagtens diskutere, om regionsrådene skal have den størrelse, de har i dag, sagde Uffe Elbæk til DR. Den endelige aftale kommer, efter at partierne de seneste dage har underskrevet to delaftaler. I søndags blev de enige om en jordforureningsaftale, hvor de afsatte 600 millioner kroner over 10 år til at få bugt med de såkaldte generationsforureninger – heriblandt forureninger ved kemikalievirksomheden Cheminova og ved Grindstedværket. Ansvaret for at bekæmpe forureningerne overgår samtidigt fra regionerne til staten. 500 millioner kroner af midlerne afhænger af effektiviseringer, som regeringen mener, der kommer, når ansvaret overgår til staten. I går aftalte regeringen og Dansk Folkeparti så, at man skyder spørgsmålet om, hvem der skal have ansvaret for de specialiserede på socialområdet til hjørne. Derfor vil de lave en undersøgelse af, hvem der skal have ansvaret for blandt andet specialsyede tilbud på blandt andet handicapområdet. Undersøgelsen skal være færdig til august. Det var i første omgang planen, at ansvaret skulle gå fra regionerne til kommunen. Men efter massiv kritik blev de enige om at kulegrave området.",Emil Søndergård Ingvorsen,Politik,2019-03-26T08:24:00+00:00,https://www.dr.dk/nyheder/politik/regeringen-og-df-enige-styrker-det-naere-sundhedsvaesen-med-85-mia,DR
Brændt menneskekød forgifter sygeplejersker hver dag,Sygehuse afventer test af 300 nye og bedre operationsmasker. ,En dags røg svarer til 25-30 smøger Dobbelt så høj risiko for KOL,"Hovedpine, allergisymptomer og øget risiko for KOL og kræft. Det er nogle af de konsekvenser sygeplejersker og læger, der arbejder på operationsstuer, risikerer at må leve med. Ved ni ud af ti operationer bruger kirurgerne i dag el-kirurgi, hvor man skærer sig igennem væv ved at brænde det over. Men metoden giver også røg på operationsstuen. Giftig røg. På Sydvestjysk Sygehus forsøger man sig med flere forskellige udsugningssystemer og særlige masker ved bestemte operationer. Man bruger også alminelige mundbind, men de er ikke fintmaskede nok til at fange de mindste partikler, siger ledende oversygeplejerske Arne Brehm. - Der hersker ingen tvivl om, at vi gør det, vi kan. Vi kan ikke fjerne røgudviklingen, men vi skal fjerne røgens påvirkning af medarbejderne. Røgen indeholder mere end 80 sundhedsskadelige stoffer, og i dag findes der ikke metoder, der kan opsnappe alle partiklerne fra røgen. Derfor er det et problem, når sundhedspersonalet udsættes for røgen hver eneste dag mere end 200 dage om året. Det fortæller Susanne Friis Søndergaard, der er forskningssygeplejerske på området. - Undersøgelser peger på, at der er samme indholdsstoffer i kirurgisk røg som i cigaretrøg. Så en hel dag på operationsstuen svarer til, at man har røget 25-30 cigaretter. Susanne Friis Søndergaard er leder af et forskningsprojekt på Regionshospitalet Viborg, der netop er i gang med at teste forskellige masker, som skal beskytte de ansatte bedre mod den giftige røg under operationer. Hospitalet i Viborg tester 300 masker af fem forskellige typer. Og når resultaterne kommer frem, er Sydvestjysk Sygehus klar til at følge anbefalingerne, siger Arne Brehm. - På vores sygehuse følger vi projektet tæt. Vi lægger os i kølvandet af det, de finder ud af som det mest virksomme. Susanne Friis Søndergaard peger på, at der er dobbelt så høj risiko for luftvejslidelser og -infektioner - for eksempel sygdommen KOL - blandt personalet på operationsstuen i forhold til det øvrige personale. Nogle af partiklerne fra røgen er desuden kræftfremkaldende. - Vores medarbejdere går hjem med hovedpine, er ukoncentreret, har allergisymptomer, røde øjne og løbende næse. Generelt er de utilpasse efter en hel dag i røgen, siger Susanne Friis Søndergaard. På Sydvestjysk Sygehus oplever de ansatte også gener fra røgen. - Vi har fået meldinger om, at de oplever ubehag ved at stå i røgen, men vi har ingen, der er gået hjem med hovedpine, siger Arne Brehm. Susanne Friis Søndergaard forventer at kunne anbefale nogle af de testede masker inden sommerferien. Patienter udsættes kun kortvarigt for røgen og er derfor ikke i fare. Sygehus Sønderjylland er også bekendt med problemet og har selv iværksat forskellige tiltag for at sikre de ansattes arbejdsmiljø. De følger med i projektet fra Viborg med henblik på at lave eventuelle yderligere sikkerhedsforanstaltninger for at beskytte de ansatte mod røgen.",Louise Mandrup (interview),Syd- og Sønderjylland,2019-03-12T18:35:00+00:00,https://www.dr.dk/nyheder/regionale/syd/braendt-menneskekoed-forgifter-sygeplejersker-hver-dag,DR
Syge borgere slipper for turen til hospitalet: Her kører sygeplejerskerne ud,Flere kommuner har succes med at sende sygeplejersker ud til syge borgere. ,Evaluering bakker op Politikere roser forsøg,"Når syge ældre skal have lagt et kateter eller taget en blodprøve, bliver det oftere gjort i deres eget hjem. Det er tilfældet i flere kommuner i hovedstadsområdet, hvor man på tværs af kommunegrænser samarbejder om såkaldte akutteams. De består af sygeplejersker, der efter aftale med den praktiserende læge og Region Hovedstadens Akuttelefon 1813 bliver sendt hjem til syge borgere. På den måde slipper patienterne for en tur til hospitalet eller lægen. Det en stor fordel, mener 94-årige Alis Henny Pedersen, der har haft besøg af akutteamets sygeplejersker efter symptomer på en blodprop. - Jeg er ikke i stand til selv at tage ned til lægen, og jeg kan ikke lide at komme på hospitalet, for dér taler de hen over hovedet på en. Så det her er en meget stor hjælp for mig, siger hun. Akutsygeplejerske Lena Halberg er en af de sygeplejersker, der bliver sendt hjem til syge borgere. En del er ikke klar over, at det ikke længere er vagtlægen, der kommer hjem til dem. - Jeg oplever tit, at borgerne spørger: 'Hvem er du' og 'hvor kommer du fra', fordi vi er en ny afdeling, som borgerne ikke er bevidst om endnu. Men det betyder ikke noget for dem, for de er bare glade for, at vi kommer, siger hun. I Gentofte, Gladsaxe og Rudersdal kommuner har man siden april sidste år har haft et fælles akutteam som del af et frikommuneforsøg, og de foreløbige erfaringer er gode, viser en status fra Vive, Det Nationale Forsknings- og Analysecenter For Velfærd. Ikke bare for borgerne, men også for sygeplejerskerne, siger Margret Bjarnadottir, som er leder af akutteamet. - Mit personale kan faktisk arbejde, få opkald og tilse borgere uden at skulle ringe til den pågældende kommune og få lov til at tilse borgeren først. Og de færre unødvendige ture på hospitalet og flere behandlinger i eget hjem glæder Jens Ive (V), som er borgmester i Rudersdal Kommune. - Vi er glade for, at vores idé kan udføres positivt i hverdagen, for det giver meget meningen for de ældre, som vi nu i højere grad kan tage hånd om ude i deres egne hjem. Ifølge Jens Ive er der flere fordele ved, at akutteamet er et fælles projekt mellem de tre kommuner. - Det giver kommunerne et fagligt fællesskab, og det giver en rubusthed, når vi lige pludselig har 100.000 borgere i en fællesindsats, og så giver det også mulighed for at dele viden, siger borgmesteren. Også regionsrådsformand i Region Hovedstaden Sophie Hæstorp Andersen (A) har ros tilovers for kommunernes samarbejde om akutteams. - Det giver en bedre behandling af borgerne og færre hospitalsbesøg, og det vil vi gerne understøtte mere af. Det er også til gavn for vores akutmodtagelser og personalet på hospitalerne, at vi ikke skal se patienter, der lynhurtigt bliver sendt hjem igen. Forsøget i de tre kommuner har kørt siden april og evalueres i 2020. Også Herlev, Furesø og Ballerup har et fælles akutteam.",Kristoffer Poulsen,København,2019-03-06T16:31:00+00:00,https://www.dr.dk/nyheder/regionale/hovedstadsomraadet/syge-borgere-slipper-turen-til-hospitalet-her-koerer,DR
Efter flere måneders tovtrækkeri: Nu præsenteres aftale om sundhedsreform,Pressemøde i Statsministeriet klokken 9.30.,,"Det var kort efter nytår, at statsminister Lars Løkke Rasmussen (V) fremlagde sin dengang længe ventede plan om fremtidens sundhedssystem. Næsten to og en halv måned efter ligger der nu en aftale klar til at blive præsenteret for offentligheden, når der er pressemøde i Statsministeriet klokken 9.30. Som ventet er det kun regeringen og Dansk Folkeparti, der står bag aftalen om den nye sundhedsreform. Hvis magten skifter efter folketingsvalget, skrottes aftalen dermed med al sandsynlighed. De seneste dage er det dryppet med delaftaler, så en lille del af reformen er allerede kendt. Blandt andet er de specialiserede botilbuds fremtid sparket til hjørne som led i forhandlingerne. Det helt store slagnummer i regeringens udspil til sundhedsreformen er nedlæggelsen af de fem regionsråd, der også satte gang i en heftig intern debat i Venstre. Meget af kritikken gik på, at sundhedsvæsenet vil blive centraliseret og afdemokratiseret, hvis regionsrådene erstattes med en statslig organisation. Men det har længe været et ønske fra særligt Dansk Folkeparti, at det folkevalgte led ude i regionerne skulle sløjfes. Socialdemokratiets formand, Mette Frederiksen, hældte hurtigt regeringens udspil ned ad brættet og kaldte det et ""stort skrivebordsprojekt"". Nogle dage efter præsentationen af udspillet var det dog fortsat et åbent spørgsmål, hvor størstedelen af besparelserne, der skal finansiere dele af regeringens sundhedsreform, skal komme fra. Af de 1,5 milliarder kroner, som regeringen vil finde med sparekrav, er der kun konkret taget stilling til de 320 millioner kroner. Et af de store spørgsmål er også, om noget af finansieringen bliver fundet ved at hæve afgifterne på cigaretter. Du kan se præsentation af aftalen live her på dr.dk.",Theis Lange Olsen,Politik,2019-03-26T05:44:00+00:00,https://www.dr.dk/nyheder/politik/efter-flere-maaneders-tovtraekkeri-nu-praesenteres-aftale-om-sundhedsreform,DR
,,,,,,,https://www.dr.dk/nyheder/tema/millionsvindel-i-socialstyrelsen,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=4072318,DR
Islændinge sender kæmpe firhjulstrækker af aluminium på gaden,,,,Emil Eller,,2019-03-21 00:00:00,https://www.dr.dk/nyheder/islaendinge-sender-kaempe-firhjulstraekker-af-aluminium-paa-gaden,DR
Elevråd siger undskyld til minister efter 'luder'-råb:  'Pinligt og skuffende',"Elevrådet havde indskærpet, at demonstration mod minister skulle foregå i god ro og orden.",'Jeg kan slet ikke genkende mine elever',"Det var langt fra i orden, at undervisningsminister Merete Riisager (LA) skulle afbryde et besøg på Ørestad Gymnasium, hvor hun skulle have talt om demokratisk dannelse. Sådan lyder det fra Henrik Michael Rafn, der er den ene af to elevrådsformænd på skolen. Stemningen blandt op mod 100 elever var nemlig agressiv, og der blev blandt andet råbt 'luder'. - Jeg er både pinligt berørt og skuffet over min skole, siger elevrådsformanden. Elevrådet havde planlagt, at ministeren skulle mødes med bannere for at vise, at eleverne er utilfredse med besparelserne på gymansieområdet og de nye fraværsregler. Se video fra besøget øverst i artiklen Det var først senere, at der blev råbt 'luder'. Video: William Tversted Rasmussen. Og i første omgang var elevrådet glade for, at det blev gjort. Glæden blev dog hurtigt afløst af en enorm frustration, da begivenhederne løb løbsk. - Det her er ikke sådan, man er som et ungt menneske. Vi unge mennesker har meget på hjerte, og det er okay, at der bliver vist utilfredshed. Det kom bare ud på en rigtig dårlig måde, så derfor bliver jeg både skuffet og irriteret, siger Henrik Michael Rafn. Når I har opfordret eleverne til at skrive slagord på bannerne, har I så også et ansvar for, at der kom en ophidset stemning? - Nej, overhovedet ikke. På elevrådsmødet to dage inden sagde vi meget specifikt, at hvis det blev personligt, så rev vi bannerne ned. Vi sagde også, at folk skulle opføre sig pænt, ellers vil det blive lukket ned. Vi sagde, at det skulle foregå på anstændig vis, så vi er rigtig kede af, at der ikke blev hørt efter. Her kan du høre, hvad elevrådsformanden tænker om situationen. Rektoren på Ørestad Gymnasium Jonas Lindelof er efter gårdsdagens hændelse blevet stærkt kritiseret af sognepræsten Kathrine Lilleør for ikke at stoppe situationen. Men ifølge rektoren selv gjorde ledelsen, hvad de kunne på daværende tidspunkt. - Der var omtrent 400 elever samlet, og det er ikke noget, man bare lige får fjernet med en viftende hånd. Vi forsøgte at bane vejen og sende eleverne tilbage til undervisningen, men det virkede ikke. Jonas Lindelof forklarer, at han efterfølgende foreslog ministeren, at de kunne fortsætte mødet i et mere fredeligt lokale, men det valgte Merete Riisager at takke nej til. - Det har jeg fuld forståelse for. Men det er jo dybt ærgerligt, at vi står i den her situation. Vi ville jo gerne have haft det her besøg og diskussion om demokratisk dannelse med ministeren. Og situationen i går kom meget bag på rektoren. - Jeg kan slet ikke kende vores elever på dagen i går. Der har aldrig været en lignende situation på Ørestad Gymnasium. Det er dybt beklageligt. Derfor går den skuffede rektor rundt i klasserne i dag for at tage en snak om, hvordan man bør opføre sig. - Det er jo tragikomisk, at ministeren kommer for at diskutere demokratisk dannelse, og så ender det sådan her. Det viser bare, at vi har en lang opgave foran os.",Emil Søndergård Ingvorsen,Politik,2019-03-08T11:13:00+00:00,https://www.dr.dk/nyheder/politik/elevraad-siger-undskyld-til-minister-efter-luder-raab-pinligt-og-skuffende,DR
Familie til mand mistænkt for moskédrab hjælper politiet,"Familien til den australske mand, der er mistænkt for massedrab i New Zealand, kontaktede selv politiet. ",Samarbejder med australsk politi Angrer ikke Ofrenes familier: Det er uhyrligt,"Familien til den australske mand, som er sigtet for at stå bag drab i to moskéer fredag i Christchurch i New Zealand, samarbejder med australsk politi. Det oplyser Mick Fuller, der er politichef i delstaten New South Wales, natten til lørdag dansk tid ifølge nyhedsbureauet AP. Australsk politi efterforsker sagen både for at assistere politiet i New Zealand, men også af hensyn til borgernes sikkerhed i den australske delstat, hvorfra den mistænkte drabsmand, Brenton Harrison Tarrant, oprindeligt kommer. Hans familie kontaktede selv politiet efter at have set nyheden, om at 49 personer fredag mistede livet i skyderier i to moskéer i Christchurch. Den drabssigtede mand har ifølge politichefen kun opholdt sig sporadisk i Australien de seneste fire år. 28-årige Brenton Harrison Tarrant blev lørdag formiddag lokal tid fremstillet og sigtet for foreløbigt ét drab, men flere tilsvarende sigtelser vil følge, sagde en dommer ved retten i Christchurch. Tarrant var i retten iført håndjern og en hvid fængselsdragt. Han viste ifølge flere medier, der havde fået adgang til den kortvarige høring i retten, ingen tegn på anger. Brenton Harrison Tarrant skal forblive fængslet indtil det næste retsmøde, som er berammet til den 5. april. Blandt de personer, der havde forsamlet sig uden for den af politiet kraftigt bevogtede retsbygning, var sønnerne til et af ofrene for skyderierne, den 71-årige afghanske statsborger Daoud Nabi. - Efter at have rejst verden rundt stoppede han i New Zealand og sagde, at ""her er en bid af paradis"", siger Omar Nabi, der er en af sønnerne, til nyhedsbureauet AFP. - Det er uhyrligt. Det er ikke til fatte, siger sønnen om fredagens blodige begivenheder. New Zealands premierminister, Jacinda Ardern, oplyser lørdag, at ofrene kommer fra store dele af den muslimske verden - deriblandt Pakistan, Saudi-Arabien, Tyrkiet, Bangladesh, Indonesien og Malaysia. /ritzau/",,Udland,2019-03-16T02:10:00+00:00,https://www.dr.dk/nyheder/udland/familie-til-mand-mistaenkt-moskedrab-hjaelper-politiet,DR
,,,,,,,https://www.dr.dk/nyheder/tema/den-store-skattelaek,DR
,,,,,,,https://www.dr.dk/nyheder/viden/tema/maden-mellem-os,DR
,,,,,,,https://www.dr.dk/nyheder/tema/hvidvask-i-danske-bank,DR
Trump anerkender Golanhøjderne som en del af Israel,"Det er i sandhed en historisk dag, siger Netanyahu under besøg hos Trump, som har underskrevet dekret.",USA er araberes hovedfjende,"Den amerikanske præsident, Donald Trump, har underskrevet et dekret, hvor USA anerkender Israels suverænitet over Golanhøjderne. - Det har været længe undervejs. Det skulle have været gjort for årtier siden, sagde Trump, da han underskrev dekretet. Præsidenten har i dag den israelske premierminister, Benjamin Netanyahu, på besøg i Washington. Netanyahu roste Trump i høje vendinger for beslutningen. - Dette er i sandhed en historisk dag, sagde den israelske regeringschef. - Israel har været heldig at have mange amerikanske præsidenter som ven. Men Israel har aldrig haft en bedre ven end dig, lød det fra en strålende glad Netanyahu. Dekretet formaliserer Trumps udtalelse fra torsdag. Her skrev han på Twitter, at ""efter 52 år er det på tide, at USA fuldt anerkender Israels suverænitet over Golanhøjderne"". Hidtil har der været international enighed om Golanhøjderne. Israel erobrede området fra Syrien under Seksdageskrigen i 1967 og gjorde det til en del af landet i 1981. Fra flere sider har der lydt advarsler om, at USA's beslutning om at anerkende Israels ret til Golanhøjderne kan få vidtrækkende og farlige konsekvenser. Rusland advarer i dag igen om ""ny bølge"" af spændinger i Mellemøsten, efter Trump har underskrevet dekretet. Syrien betragter USA's anerkendelse af Golanhøjderne som israelske som et alvorligt angreb på landets suverænitet, skriver det syriske udenrigsministerium i en meddelelse, der er viderebragt af det statslige nyhedsbureau Sana. Trump har ikke autoritet til på egen hånd at ""legitimere besættelsen"" af Golanhøjderne, hedder det i den syriske meddelelse. - Beslutningen gør USA til araberes hovedfjende, lyder det ifølge nyhedsbureauet Reuters fra det syriske ministerium. Intet kan ændre ""det evige historiske faktum, at Golan var og vil forblive syrisk arabisk"", tilføjer ministeriet. /ritzau/ /ritzau/",,Udland,2019-03-25T17:01:00+00:00,https://www.dr.dk/nyheder/udland/trump-anerkender-golanhojderne-som-en-del-af-israel,DR
Dansk Sygeplejeråd til valfartende sygeplejersker: 'Bliv nu i Danmark',Tidligere anbefalede fagforeningen nyuddannede at rejse ud i verden.  ,Et spørgsmål om løn - og mere til,"For små ti år siden anbefalede Dansk Sygeplejeråd deres medlemmer, sygeplejerskerne at rejse ud i verden for at holde deres kompetencer ved lige. Dengang var der arbejdsløshed blandt nyuddannede sygeplejersker på grund af finanskrisen, og man håbede, de ville komme tilbage igen. Men de seneste ti år har situationen ændret sig. I dag mangler vi sygeplejersker. Begge statsministerkandidater vil uddanne og ansætte flere - og imens får omkring 500 danske sygeplejersker hvert år autorisation til at arbejde i Norge. Og det er en ærgerlig udvikling, mener Grete Christensen, der er formand for Dansk Sygeplejeråd. - Jeg synes, det er uheldigt og problematisk, at danske sygeplejersker tager til andre lande for at arbejde. Vi har jo brug for dem herhjemme. (Gense, hvad Mette Frederiksen og Lars Løkke Rasmusse hver især for nyligt sagde om sygeplejerske-problemet i 21 Søndag-debatten) Grete Christensen ville ønske, at der blev taget et ordentligt kig på forholdene for de danske sygeplejersker i dag. - Vi har markant mangel på sygeplejersker - og hører fra dem, at de er pressede på, at der er alt for meget arbejde til for få. Der er simpelthen for få kolleger at dele arbejdsbyrden med, siger hun. Nabolandet mod nord har længe tiltrukket danske sygeplejersker - og det er der en god grund til. - Det handler rigtig meget om løn, forklarer Grete Christensen. En af de danske sygeplejersker, der arbejder i Norge, som DR har været i kontakt med, fortæller, at han som nyuddannet sygeplejerske får 30.000 norske kroner udbetalt om måneden efter skat. - Men udover lønnen betyder arbejdsvilkår også rigtig meget. Dem, der tager til Norge, fortæller, at der er flere kolleger at dele arbejdet med - og det gør en kæmpe forskel, da de kan lave arbejde af en højere kvalitet. Det samme siger Kjeld Møller Pedersen. Han er professor i sundhedsøkonomi på Syddansk Universitet. Han er ikke overrasket over, at danske sygeplejersker søger mod Norge. - Der er jo spændende opgaver deroppe. Men det er primært tre ting, der skal forbedres, hvis man vil fastholde dem i Danmark. Det er udfordrende arbejdsopgaver og udviklingsmuligheder, et godt arbejdsmiljø og lønnen. Han synes ikke, at 500 sygeplejersker er mange i det store billede. - Men vi mangler desperat, så 500 ville da hjælpe rigtig meget. Og i dag anbefaler Dansk Sygeplejeråd absolut ingen at rejse til andre lande. - Vi har virkelig brug for alle de sygeplejersker, vi har i Danmark, siger Grete Christensen. Rettet 2. maj: I en tidligere version blev forskellen mellem en nyuddannet sygeplejerskes løn i hhv. Danmark og Norge sammenlignet. På grund af forskellige skatteforhold, ansættelsesforhold og bonusser i de to lande er det svært at sammenligne direkte. Derfor har vi slettet den del.",Peter Boier,Politik,2019-04-10T13:30:00+00:00,https://www.dr.dk/nyheder/politik/dansk-sygeplejeraad-til-valfartende-sygeplejersker-bliv-nu-i-danmark,DR
Både Løkke og Frederiksen jagter 1.000 sygeplejersker: Norge ansætter danske i stor stil,484 danske sygeplejersker fik sidste år ret til at arbejde i Norge.,Sygeplejersker: Løn og arbejdsforhold er bedre i Norge S og V: Det er problematisk Bedre forhold i Danmark kan lokke sygeplejersker hjem,"Antallet af sygeplejersker er godt på vej til at blive et centralt tema i den kommende valgkamp. Og både statsminister Lars Løkke Rasmussen (V) og Socialdemokratiets formand, Mette Frederiksen, er begge på jagt efter at skaffe nogle flere til det danske sundhedsvæsen. - I det sidste halve år af 2018 var der 1.000 forgæves rekrutteringer i det her fag, konstaterede statsminister Lars Løkke Rasmussen under statsministerduellen i 21Søndag den 31. marts. - Vi har det problem, at cirka en ud af 10 sygeplejersker har forladt faget, og jeg tror, det skyldes travlhed, fulgte Mette Frederiksen op. Lars Løkke Rasmussen sigter efter at uddanne 2.000 nye sygeplejersker, mens oppositionsleder Mette Frederiksen vil ansætte yderligere 1.000 sygeplejersker. Der mangler altså sygeplejersker på både den korte og den lange bane. Men ledigheden er under én procent for sygeplejersker. Men manglen på danske sygeplejersker i det danske sundhedsvæsen kan måske forklares med manglen på sygeplejersker i vores naboer mod nord - nemlig Norge. En større gruppe danske sygeplejersker vælger nemlig at forlade Danmark for at arbejde i Norge. Én af dem er Rune Vestbirk, der arbejder i psykiatrien i Stavanger og har gjort det, lige siden har blev færdiguddannet sygeplejerske for fem år siden med blandt andet praktiktid på et psykiatrisk afsnit i Region Hovedstaden. - Heroppe får en nyuddannet sygeplejerske 30.000 norske kroner udbetalt – det er altså en væsentlig forskel i forhold til danske lønninger, siger han. Rune Vestbirk er en af de omkring 500 danske sygeplejersker, der hvert år får autorisation til at arbejde i Norge. Sidste år fik 484 danske sygeplejersker autorisation til at arbejde i det norske sundhedsvæsen, viser tal fra Helsedirektoratet i Norge. Nogle arbejder fuld tid, andre på deltid, mens andre tager vikararbejde i Norge i deres ferie. En anden dansk sygeplejerske i Norge er Julie Stenbjerg, der arbejder i Frederikstad Kommune som sygeplejerske. - Generelt er der mange sygeplejerske på arbejde her i Norge. Her er flere sygeplejersker at sparre med og få gode råd fra, når man er på vagt, siger hun og tilføjer: - Og så er lønnen bedre, så det er jo bare en ekstra fordel. I Norge er der foruden de omkring 500 danske sygeplejersker, der hvert år får autorisation til at arbejde i Norge, i skrivende stund 1.000 sygeplejersker i det norske sundhedsvæsen, der har en dansk uddannelse. Det kan både være danskere, der er rejst til Norge, eller nordmænd, der har taget deres uddannelse i Danmark og derefter er rejst hjem for at arbejde. En tredje sygeplejerske, som DR har talt med, er danske Lena Pedersen. Hun arbejder som sygeplejerskevikar i Stavanger Kommune. Hun mener ikke, at arbejdspresset i Norge er væsentligt forskelligt fra Danmark. Til gengæld er lønnen bedre. - Det er for at få oplevelserne, men det er primært pengene, det handler om. I Norge får jeg flere penge for at slide mig selv op, end jeg gør i Danmark, siger hun. 500 danske sygeplejersker, der hvert år søger til det norske sundhedsvæsen frem for det danske, er for mange. Det mener Flemming Møller Mortensen, sundhedsordfører for Socialdemokratiet. - Det er rigtig mange sygeplejersker, siger socialdemokratiets sundhedsordfører og fortsætter: - Det ville naturligvis være allerbedst, at de sygeplejersker vil arbejde i det danske sundhedsvæsen. Det er klart mit mål. Også Venstres sundhedsordfører, Jane Heitmann, ærgrer sig over tallet. - Jamen det er da hamrende ærgerligt, at danske sygeplejersker er fristet til at søge arbejde andre steder end i Danmark, for vi har jo brug for dem herhjemme, siger hun. Flemming Møller Mortensen fra Socialdemokratiet vil finde ud af, præcis hvad der får de danske sygeplejersker til at vælge Danmark fra og Norge til. - Jeg er meget interesseret i at finde ud af, hvad der er årsagen til, at de i denne her størrelsesorden drager til Norge, og så skal vi se, om ikke der er nye initiativer at tage. I regeringspartiet Venstre vil sundhedsordfører Jane Heitmann gå langt for at lokke de danske sygeplejersker hjem til Danmark. - Vi skal gøre os umage for at vise de sygeplejersker, som har valgt at flytte til udlandet, hvad vi har at byde på herhjemme, siger hun. Begge sundhedsordførere understreger dog, at det er svært at ændre eksempelvis lønstrukturen herhjemme for at give sygeplejerskerne et incitament til at komme hjem. DR Nyheder har været i kontakt med en række danske sygeplejersker, der har valgt at tjene deres penge i Norge. Ingen af dem udelukker at vende tilbage til Danmark for at etablere sig og arbejde i det danske sundhedsvæsen, men lige nu har de det godt i Norge. Rune Vestbirk forklarer, at han som relativt nyuddannet får den ro og sikkerhed i Norge, der skal til, for at han kan blive en god sygeplejerske i psykiatrien. - Min plan er at arbejde her og få en masse erfaring under trygge forhold, så jeg er rustet til at modstå det pres, som jeg ved venter derhjemme, siger han. Han forklarer, at der på hans afdeling i Norge er en sygeplejerske til maksimalt tre patienter – en stor modsætning i forhold til hans erfaringer fra Danmark, hvor man dårligt kunne nå at veksle et ord med sine patienter. Men selv om forholdene i Norge er gode, er der også mangel på sygeplejerske deroppe. Det får dog ifølge Julie Stenbjerg de norske sundhedsmyndigheder til at gå offensivt til værks i rekrutteringen. - De giver højere løn og rekrutteringstillæg, og det vil vi nok se mere til i de kommende år. Burde man gøre det samme herhjemme for at lokke dig hjem? - Ja, det vil helt sikkert være medvirkende til den beslutning, jeg så skulle træffe, siger hun.",Andreas Nygaard Just,Politik,2019-04-09T18:52:00+00:00,https://www.dr.dk/nyheder/politik/baade-loekke-og-frederiksen-jagter-1000-sygeplejersker-norge-ansaetter-danske-i-stor,DR
Massiv mangel på sygeplejersker: 1030 ubesatte job på halvt år,"Manglen på sygeplejersker er så stor, at Aarhus Universitetshospital må aflyse op mod 100 operationer om ugen.",Kan blive et tema i valgkampen,"Det er svært for hospitalerne at tiltrække de nødvendige sygeplejersker, og det seneste halve år er 1030 opslåede sygeplejerskestillinger ikke blevet besat. Det skriver TV2 på baggrund af tal fra Beskæftigelsesministeriet. De manglende ansatte presser hospitalerne, og på Aarhus Universitetshospital bliver op mod 100 operationer aflyst om ugen, fordi det ikke er muligt at skaffe de fornødne sygeplejersker. Der uddannes ganske enkelt ikke nok, mener formand for Dansk Sygeplejeråd Grete Christensen. - Grundlæggende skyldes det, at vi ikke har uddannet nok i forhold til, hvad behovet er både nu og i fremtiden, siger hun til TV2. Desuden peger Grete Christensen på, at presset på sygeplejerskerne er blevet større de seneste år, hvilket ifølge hende også kan have en betydning. Jobbet kan simpelthen blive for hårdt. Region Hovedstaden har med 300 ubesatte stillinger været den region, der oftest har slået en sygeplejerskestilling op uden at kunne hyre nogen efterfølgende. Region Sjælland mangler 270, Østjylland 160, Nord- og Sydjylland 110, mens Fyn mangler 60 sygeplejersker. Sundhedsminister Ellen Trane Nørby (V) erkender, at der er tale om et meget alvorligt problem. - Det er alvorlige tal, som viser, at man ikke bare kan knipse 1000 ekstra sygeplejersker frem her og nu, siger hun til TV2. Både regerings- og oppositionspartier har i månederne op til det forestående folketingsvalg nævnt, at de vil uddanne flere sygeplejersker. Mens Socialdemokratiet i et sundhedsudspil lægger op til at uddanne 1000 sygeplejersker ekstra, mener regeringen og Dansk Folkeparti, at det er muligt at uddanne 2000 ekstra sygeplejersker over de kommende år. Derfor foregår der ifølge sundhedsministeren forhandlinger med regionerne og Dansk Sygeplejeråd om, hvordan den store mangel bedst løses. /ritzau/",,Indland,2019-04-26T21:28:00+00:00,https://www.dr.dk/nyheder/indland/massiv-mangel-paa-sygeplejersker-1030-ubesatte-job-paa-halvt-aar,DR
Mangel på sygeplejersker giver aflyste operationer i Aarhus,Aarhus Universitetshospital gør status efter flytning til Skejby. ,Rammer ikke-akutte patienter Sterilcentral i fremgang Ingen grund til bekymring,"Manglen på sygeplejersker presser det nye universitetshospital i Skejby ved Aarhus. Hospitalsudvalget i Region Midtjylland fik i går en status over, hvordan det ser ud med flytningen af afdelinger til Skejby. Den viser, at der stadig mangler mange anæstesisygeplejersker og operationssygeplejersker til sygehuset. Sygehuset søger derfor med lys og lygte efter flere anæstesisygeplejersker, men der er ikke særlig mange, der søger stillingerne, siger sygeplejefaglig direktør Inge Pia Christensen. - Vi har stillingsopslag i vores fagblade hele tiden. Vi har 15 stillinger til anæstesisygeplejersker, som er vakante. Vi er ikke det eneste hospital, der har den udfordring, da der generelt er mangel på specialuddannede sygeplejersker, siger hun. Derfor bliver der åbnet for flere operationer i dagkirurgien, da erfaringer viser, at det er lettere at rekruttere sygeplejersker til end stationær kirurgi. Det er ifølge Inge Pia Christensen svært at give et klart billede af, hvor mange operationer, der aflyses eller udskydes, men manglen på sygeplejersker rammer de patienter, der ikke skal opereres akut. Akutte patienter er for eksempel patienter, der er i gang med en kræftpakke, og hospitalet forsøger også at overholde maksimale ventetider. - Manglen på sygeplejersker går ud over de patienter, som i gåseøjne kan tåle at vente med at blive opereret, forklarer Inge Pia Christensen. Det er patienter med hofte-, knæ- og skulderproblemer, patienter med godartede sygdomme som gynækologiske eller urinvejskirurgiske problemer, der kan henvises til nogle af regionens øvrige hospitaler. - Men patienter, der kræver et højtspecialiseret team, er de, som vi skal tage os af, siger hun. Patienterne får flyttet deres tider eller bliver flyttet til andre hospitaler, som får betaling for at hjælpe. - Vi vil frygtelig gerne operere vores egne patienter. Der er ikke nogen kirurg, der er lykkelig, hvis man ikke kan operere en patient, som man har set til forundersøgelser, men det er godt for patienterne at få et tilbud et andet sted, siger Inge Pia Christensen. Hun vil lave et attraktivt arbejdsmiljø og tiltrække ved at lave specialiseret teamarbejde med dygtige fagfolk. - Det er året ud, at vi kommer til at arbejde med problemet, siger hun. Udfordringer med kapaciteten inden for det urinvejskirurgiske- og gynækologiske speciale fortsætter på den anden side af sommerferien. For de øvrige specialer forventer man ifølge statusrapporten at være på fuld kapacitet efter sommerferien. I efteråret skabte det store overskrifter, da mangel på rene instrumenter gav aflyste operationer. Akut mangel på medarbejdere fik nemlig opvasken af instrumenter til at hobe sig op. I dag mangler sterilcentralen tre til fire medarbejdere. 61 procent af instrumenterne kommer igennem på mindre end 24 timer, og tallet er stigende. - I efteråret var vi nede på 20 procent, men målet er 80 procent. Det betyder, at vi kan nøjes med de instrumenter, vi har indkøbt, fordi de er i hurtig genbehandling, siger Inge Pia Christensen. I december regnede lægefaglig direktør Jørgen Schøler Kristensen med, at operationerne på Aarhus Universitetshospital ville være tilbage på fuld kapacitet i marts eller april i år, men sterilcentralen er sårbar ved maskinnedbrud og andre uforudsete situationer Nu er planen at blive ved med at ansætte og oplære folk i hele 2019 til Danmarks første og største sterilcentral. Politikerne i Region Midtjyllands hospitalsudvalg fik i går også en status over sterilcentralen. Hvis man spørger formanden for udvalget, socialdemokraten Henrik Gottlieb Hansen, er der ingen grund til bekymring - Der er stor fremdrift. Der mangler lidt for at komme i hus, men det er en kæmpestor opgave at flytte sammen til ét hospital, siger han. Hans budskab er, at patienterne ikke skal være nervøse. - Der er absolut ikke grund til at være urolig. Det er et fantastisk sygehus med fantastisk personale og muligheder, siger han. Sterilcentralen har givet udfordringer, og det har taget længere tid end beregnet, erkender han. - Det er selvfølgelig altid en ulempe for de patienter, som det rammer, men nu kører det forhåbentlig godt fremadrettet, og det skal vi glæde os over, siger han.",Asger Rosenberg,Østjylland,2019-04-02T15:15:00+00:00,https://www.dr.dk/nyheder/regionale/oestjylland/mangel-paa-sygeplejersker-giver-aflyste-operationer-i-aarhus,DR
Helene og Lisbeth vender supersygehus ryggen: Nyuddannede anæstesisygeplejersker tjener mere end os,En nyuddannet kan tjene mere end en erfaren anæstesisygeplejerske - på et lavere løntrin.,Har forsøgt at råbe ledelsen op Fællestillidsmand: Det har vi pointeret hvert år Sygeplejefaglig direktør erkender: Det giver ingen mening,"Manglen på anæstesisygeplejersker på Aarhus Universitetshospital gør det svært for sygehuset at gennemføre det ønskede antal operationer. Men sygehusets eget lønsystem er en del af problemet. Det mener to anæstesisygeplejersker, Helene Frøkjær og Lisbeth Østergaard, der har sagt op i protest mod systemet. Nu tager de i stedet til Norge for at arbejde som vikarer. Helene Frøkjær og Lisbeth Østergaard er utilfredse med det såkaldte kvalifikationstillæg, som Aarhus Universitetshospital giver dem oven i grundlønnen på knap 31.000 kroner om måneden. Tillægget er delt op i fem trin, og efter seks år som anæstesisygeplejerske er Helene Frøkjær på trin 4, så hun får 18.000 kroner ekstra om året. Alligevel kan hun se nyuddannede anæstesisygeplejersker få 21.000 ekstra om året, selv om de kun er på trin 3. - Det er at grine af os. Fuldstændig. Jeg forstår ikke, at man vælger at lave en løn baseret på kvalifikationer, og så vurderer hospitalet, at en nyuddannet skal have mere i løn end mig, der har været med til at lære hende op, siger hun. Lisbeth Østergaard får mindre end Helene Frøkjær, nemlig et tillæg på 14.400 kroner årligt. For systemet er indrettet sådan, at der er et spænd i lønningerne inden for samme trin. Systemet er også indrettet sådan, at man kan få op til 21.600 kroner på trin 3, selvom trin 4 starter allerede ved 14.400 kroner. Da Lisbeth Østergaard fandt ud af, at nogle af de nyuddannede kolleger årligt får 7.000 kroner mere i løn end hende, blev hun forarget. - Det kan ikke være rigtigt. Det er jo logik, at når man er erfaren, skal man have lidt mere end én, der er nyuddannet, siger hun. Sygeplejerskerne har klaget til ledelsen uden at få ændret noget, og nu har de altså sagt op. - I bund og grund er jeg egentlig fuldstændig ligeglad med de kroner og ører, men jeg vil have en anerkendelse for det, jeg kan, siger Helene Frøkjær. Lønmodellen har eksisteret i ni år og blev fastsat, da man fusionerede de fire aarhusianske hospitaler til ét Aarhus Universitetshospital. Fællestillidsmanden for sygeplejerskerne Jacob Gøtzsche fortæller, at der var krav om at udvise løntilbageholdenhed, samtidig med at nogle nye ansatte kunne få højere tillæg end andre. - Man må ikke tage løn fra sygeplejerskerne, der arbejder for samme arbejdsgiver, altså regionen. Så en sygeplejerske, der kommer fra et andet sygehus med en højere løn, vil også skulle have den, når vedkommende ansættes her, forklarer han. Derfor mener han, at lønmodellen og de forskellige hensyn på sigt ville kunne føre til den skævvridning i lønningerne, sygeplejerskerne oplever i dag. - Det er noget, vi har pointeret hvert år, siger han. Ledelsen på Aarhus Universitetshospital erkender over for DR P4 Østjylland, at der er noget galt med lønsystemet, og at det skal laves om, så det bliver mere retfærdigt. - Det giver ingen mening at starte lavere end den højeste sats på det foregående trin, siger sygehusets sygeplejefaglige direktør Inge-Pia Christensen. Hun har allerede taget affære, fortæller hun. - Jeg har givet vores løn- og personaleafdeling carte blanche til at gå i forhandling med Dansk Sygeplejeråd om det, og det har jeg en klar forventning om, at de siger ja til, siger hun. Godt nyt, mener Jacob Gøtzsche. - Det hilser jeg vedlkommen og ser på det med optimisme og glæde. Løftet om ændringer har dog ikke fået de to sygeplejersker til at droppe opsigelserne. De starter op på sygehuset i Haugesund i Norge i starten af juni. Rettet 25/4-2019 klokken 12.33: Tidligere stod et sted ""funktionsløn"" i en faktaboks. Det er nu rettet, da der er tale om kvalifikationsløn.",Heikki Yding,Østjylland,2019-04-24T15:11:00+00:00,https://www.dr.dk/nyheder/regionale/oestjylland/helene-og-lisbeth-vender-supersygehus-ryggen-nyuddannede,DR
Aarhus Universitetshospital i ny krise: Skal spare 325 mio kr. i år,"Supersygehuset har meddelt de ansatte, at de må iværksætte en hård økonomisk handleplan.",Hospitalsdirektør: Vi kommer til at skære i hjerteblod Tillidsmand: Så står vi her igen Regionsrådsformand: Jeg er fortrøsningsfuld,"Ansatte og patienter på Aarhus Universitetshospital skal igennem nye voldsomme besparelser i år. Sygehuset risikerer at få et underskud på 425 millioner kroner i 2019, og derfor har sygehusets ledelse meddelt de ansatte, at man er nødt til at finde besparelser for i alt 325 millioner kroner. Det oplyser hospitalsdirektør Poul Blaabjerg i en meddelelse, hvor det også fremgår, at en stor del af underskuddet skyldes, at sygehuset ikke har været i stand til at gennemføre planlagte besparelser sidste år. - Mange forskellige faktorer har presset hospitalets økonomi i de senere år. Derfor ser vi ingen anden mulighed end at iværksætte en hård økonomisk handleplan, som uundgåeligt vil få uønskede konsekvenser for hospitalet, skriver han i meddelelsen til de ansatte. Hospitalsdirektøren påpeger også, at sygehuset gennem flere år har været hårdt presset af flytningen til det nye hospitalsbyggeri i Skejby, et effektiviseringskrav fra staten på otte procent samt flere sparerunder. Over for DR Østjylland forklarer han, at Aarhus Universitetshospital i flere år har vidst, at man samlet set skulle spare de otte procent på budgettet, når man samlede alle aktiviteter i det nye supersygehus i Skejby. Men flytningen var dyr, og sidste år lykkedes det ikke at leve op til sparekravene, siger han, og derfor har sygehusets afdelinger nu nogle uger til at pege på nye besparelser. - Det er hjerteblod, vi kommer til at skære i, men vi ved også, at det er nødvendigt for situationen, siger han. Der skal spares 305 millioner af de 325 millioner ude på afdelingerne, mens 20 millioner skal findes på centrale konti og puljer, siger hospitalsdirektøren. Tillidsrepræsentanten for sygeplejerskerne, Jacob Gøtzshe, siger til DR Østjylland, at han ser det som en ”overordentligt stor besparelse”. - Jeg tænker, at nu står vi her så igen. Vi har stadig svære økonomiske vanskeligheder, og det vil gå ud over de sygeplejersker, sosu-assistenter og læger, vi har ansat - og ikke mindst patienterne, siger han og tilføjer: - Jeg tror, de ansatte bliver frustrerede og kede af det. De ønsker jo i bund og grund at tilbyde en rigtig god behandling til patienterne, siger han. Jacob Gøtzsche mener, at der er noget grundlæggende galt med sygehusets økonomi, og han frygter, hvad konsekvenserne for patienterne bliver. - Det vil i hvert fald få en konsekvens for den oplevede kvalitet, siger han. I følge hospitalsdirektøren vil besparelserne betyde, at nogle patienter skal vente længere på at få den nødvendige behandling. - Der vil være situationer, hvor man ikke kan komme i gang, så hurtigt, som man gerne vil, med behandlinger, som ikke er akutte eller en del af kræftpakker eller andre behandlinger, som vi prioriterer øverst, forklarer Poul Blaabjerg. Regionsrådsformand i Region Midtjylland Anders Kühnau (S) siger, at han har tillid til hospitalsledelsens spareplan. - Jeg er fortrøstningsfuld i forhold til den plan, hospitalsledelsen har lagt frem. Jeg tror, den løsning, man har valgt, også vil vise sig at være effektiv, siger han. Han mener, at hospitals- og sundhedsvæsnet generelt er meget presset, og at der bør sættes flere penge af fra Christiansborg til at drive sygehusene. - Der skal følge flere penge med, når man ved, der kommer flere ældre og flere børn. Det har vi råbt op om i flere år, og nu tror jeg også, politikerne på Christiansborg er ved at forstå det, siger han. Han tilføjer, at patienter, der skal vente længe på grund af spareplanen, har mulighed for at blive behandlet på nogle af regionens øvrige hospitaler, privathospitaler eller i andre regioner. I efteråret skabte det store overskrifter, da mangel på rene instrumenter gav aflyste operationer, og for blot få dage siden meddelte hospitalet, at mangel på sygeplejersker presser arbejdet yderligere og har resulteret i aflyste operationer endnu en gang.",Heikki Yding,Østjylland,2019-04-04T08:44:00+00:00,https://www.dr.dk/nyheder/regionale/oestjylland/aarhus-universitetshospital-i-ny-krise-skal-spare-325-mio-kr-i-aar,DR
,,,,,,,https://www.dr.dk/nyheder/tema/bombeangreb-i-sri-lanka-0,DR
Testartikel til lyd og video,,,,Carsten Thomsen,,2007-01-16 00:00:00,https://www.dr.dk/nyheder/testartikel-til-lyd-og-video?focusId=4183096,DR
"Analyse: Jagten på Basil Hassan viser, hvad en efterretningstjeneste kan. Og ikke kan. ","Ingen danske myndigheder tør slå fast, at Basil Hassan er død. ",Ingen garantier,"Det siges, at hvad man ikke ved, har man ikke ondt af. Når det gælder terroristen Basil Hassan og de danske efterretningstjenester, kunne intet være mere forkert. For hvis nogen har givet anledning til kontinuerlig hovedpine hos de danske myndigheder, er det ham, Basil Hassan, siden han ifølge politiet drejede om hjørnet på en villavej på Frederiksberg efter forgæves at have forsøgt at slå Lars Hedegaard ihjel i 2013. Siden drabsforsøget har Basil Hassan været jagtet i almindelighed og frygtet i særdeleshed, men det er usikkerheden om, hvorvidt han stadig er i live, der driller Politiets Efterretningstjeneste og Forsvarets Efterretningstjeneste. Ingen tør med sikkerhed sige, at Basil Hassan er død, og derfor går der procent-gæt i den, når man taler med kilder i politiet og i efterretningstjenesterne. Gætteriet har døden som fortegn: 80 procent død, 20 procent levende, kan et typisk bud lyde fra nogle af dem, der har brugt seks år på at finde Basil Hassan. Men ingen tør sige 100 procent, for Basil Hassans død er aldrig officielt bekræftet. Basil Hassan blev et kendt navn i offentligheden, fordi politiet mistænker ham for at stå bag drabsforsøget på Lars Hedegaard, men paradoksalt nok er det netop sagen med Hedegaard, som PET og FE de seneste år har brugt mindst krudt på. For siden Basil Hassan under mystiske omstændigheder blev løsladt fra et tyrkisk fængsel i 2014, er navnet på den danske topterrorist med jævne mellemrum dukket op på hemmelige orienteringer for skiftende justitsministre. Og hos danske myndigheder er ønsket om at få fat i Basil Hassan blot steget i takt med PET og FE's formodninger om Basil Hassans planlægning af et terrorangreb på et passagerfly, et velplejet islamistisk netværk og hans afgørende rolle i Islamisk Stats droneprogram. Og selv om PET og FE ikke fysisk har været i nærheden af Basil Hassan i mange år, er han et glimrende eksempel på, hvad en efterretningstjeneste kan. Og ikke kan. De danske efterretningstjenester har nemlig haft ganske godt styr på Basil Hassan. Så godt man nu altså kan med en mand, der har tilsluttet sig en terrororganisation i Syrien. PET og FE har ifølge DR's oplysninger spillet på hele spion-klaveret. De har brugt kilder, aflytninger, overvågninger, analyser, observationer, hemmelige ransagninger og internationalt samarbejde. I perioder har efterretningstjenesterne haft Basil Hassan præcist lokaliseret, de har fulgt venner og families kontakt eller forsøg på kontakt med ham, de har fulgt med i Basil Hassans indmeldelse i a-kassen, lønudbetaling fra et engelsk firma og Basil Hassans påståede første indkøb af dronedele til Islamisk Stat. Alt det er glimrende for politiets puslespil, for historieskrivningen og for den tidslinje, som mange kilder i efterretningstjenesterne taler om. En tidslinje, der måske kan give svaret på, hvor involveret Basil Hassan var i Islamisk Stat, inden han ifølge politiet opholdt sig i Danmark i få dage for at planlægge og udføre et drabsforsøg på Lars Hedegaard. Men selv om en efterretningstjeneste kan meget, nærmest det meste, kan den ikke alt. I hvert fald ikke udstede garantier eller love nogen døde, den ikke har beviser for. Derfor rejste en dansk delegation afsted, da en af Basil Hassans bekendte i begyndelsen af 2018 kontaktede dansk politi med beskeden om, at Basil Hassan var blevet spottet i et turistområde i Thailand. Den danske efterretningstjeneste ledte, men fandt ikke noget i Thailand. Og de bliver ved med at lede indtil den dag, nogen tør sige 100 procent.",Retsanalytiker Mette Mayli Albæk,Indland,2019-04-16T11:04:00+00:00,https://www.dr.dk/nyheder/indland/analyse-jagten-paa-basil-hassan-viser-hvad-en-efterretningstjeneste-kan-og-ikke-kan,DR
,,,,,,,https://www.dr.dk/nyheder/kultur/tema/jeg-er-pa-stoffer,DR
20-årig dræbt og fire mænd såret ved skyderi i Rungsted,Nordsjællands Politi har anholdt 14 personer efter formodet bandeopgør.,Politi på Twitter: 14 er anholdt Vidne så 'gangsteragtige' typer Politiet beder borgere om hjælp,"Skyderiet på Rungsted Strandvej har kostet en person livet, mens fire andre er såret. Det fortalte Nordsjællands Politi på et pressemøde på politigården i Helsingør efter skudepisoden, der blev anmeldt klokken 18.03. - Ved ankomsten til stedet kunne vi konstatere, at der var flere, der var blevet ramt af skud. Vi kan nu konstatere, at en person er dræbt, mens fire er såret og indbragt på hospitalet, lød det fra politiinspektør Lau Thygesen. Den dræbte er en 20-årig mand fra Nivå, hvis familie er blevet blevet underrettet. To af de sårede er under behandling, mens de to andre blev beskrevet som ""lettere kvæstede"". De fire sårede er i alderen 20 til 27 år. På Twitter oplyser Nordsjællands Politi efter pressemødet, at 14 personer er blevet anholdt. Politiet betragter skudepisoden som et opgør mellem lokale bandegrupperinger. - Det arbejder vi ud fra, men holder selvfølgelig alle døre åbne i forhold til, om der kan være andre motiver. Men i øjeblikket ser det ud til, at de personer, der er indbragt, er banderelaterede, sagde Lau Thygesen på pressemødet. Opfattelsen af, at der er tale om et opgør i bandemiljøet, deles af flere vidner, som DR Nyheder talte med tidligere på aftenen. En af dem er Jakob Olrik, hvis taxa måtte stoppe ved afspærringen på Strandvejen efter skudepisoden. - Der var en masse politi med skudsikre veste og automatvåben. Og der var en gruppe af lidt gangsteragtige typer, der råbte og skreg og virkede meget ophidsede, fortalte han. En beboer i området omkring Rungsted Strandvej, Francina Poulsen, fortalte til DR Nyheder, at hun hørte i alt seks skud. - Først hørte jeg to skud. Og så tænkte jeg ved mig selv, at det ikke var fyrværkeri. Så kom de fire andre skud. Derefter gik der omkring et sekund, og så var der et brag. Det næste, jeg hørte, var lyden af bilhorn. Nordsjællands Politi opfordrer borgere til at ringe 114 - ikke bare om selve skudepisoden, men også om andet, der kan have forbindelse til den. - Der kan godt have været en hændelse i nærheden lige inden. Noget tyder på, at det her var en anden bølge, hvor man så valgte at bruge skydevåben, lød det fra Lau Thygesen på pressemødet. Skriv til DR Nyheders e-mail 1212@dr.dk, hvis du har set eller hørt noget i forbindelse med episoden.",Oliver Batchelor,Indland,2019-04-06T19:47:00+00:00,https://www.dr.dk/nyheder/indland/20-aarig-draebt-og-fire-maend-saaret-ved-skyderi-i-rungsted,DR
,,,,,,,https://www.dr.dk/nyheder/tema/skatte-og-momssvindelsag,DR
Hver tiende oplever uforklarlige smerter: Ung forsker kan have svaret,En kædereaktion i immunforsvaret kan være årsag til kroniske nervesmerter. ,Dine celler kan være skurken Ingen medicin mod nervesmerter,"Har du hovedpine eller forstuver du hånden, vil du måske dæmpe smerterne med noget smertestillende. Men næste gang du snupper en pille, så send en tanke til dem, der ikke kan fjerne deres smerter med medicin. Det er nemlig virkeligheden for 8-10 procent af alle danskere: De lever med nervesmerter, der ikke altid kan dæmpes. Smerterne, der også kaldes neuropatiske smerter, opstår efter for eksempel et knust ben i en trafikulykke. Her kan nervesystemet blive permanent skadet. Og de skader kan være svære at behandle, så patienter må leve med smerter, som de ikke ved, hvornår forsvinder - og om det overhovedet forsvinder eller aftager. Forskere ved ikke præcist, hvordan nervesmerterne opstår, og det gør det svært at behandle dem ordentligt. Men nu viser forskning fra Aarhus Universitet, at forskerne måske skal kigge på helt andre celler end hidtil for at finde en løsning. - Forskere har særligt kigget på nerveceller, men jeg har kigget på andre celler i nervesystemet - og den viden kan måske hjælpe os, siger Sara E. Jager, der er smerteforsker og ph.d. fra Institut for Biomedicin, Aarhus Universitet. Mød Sara E. Jager, deltager i årets Ph.d. cup, i videoen herunder, hvor hun fortæller om sin forskning og forbereder sig på den præsentation, hun vil holde på årets Ph.d. Cup. Hendes forskning viser, at støtteceller kan tiltrække immunceller - og det kan give nervesmerter. Ph.d. Cup vises fredag den 26 april på DRTV kl. 18, og på DR2 kl. 21.30. Artiklen fortsætter under videoen. Støtteceller, der hjælper nervecellerne, kan måske ligge inde med svaret på, hvorfor nervesmerter er svære at behandle, viser de nye resultater. - Støttecellerne er ligesom hjælperyttere i Tour de France. For at en nervecelle kan klare sig bedst muligt, har den brug for støttecellerne, der har forskellige funktioner, der hjælper nervecellen. Sara E. Jager har hos mus undersøgt typen af støtteceller, der hedder Satellite glial celler. - Når nervecellen bliver skadet, sender den et signal til den type støttecelle om skaden. Det opfanger støttecellen og reagerer. Men den reaktion er ikke hensigtsmæssig, for støttecellerne ændrer deres funktion. Måske stopper de endda med at støtte nervecellen, siger hun. Det reagerer immunforsvaret på. Hendes forskning har nemlig også vist, at immunceller kan finde på at hoppe på nervecellerne. - Celler tiltrækkes fra immunsystemet, og de overtager støttecellernes plads. Nervecellerne mister deres støtte og kan derfor ikke virke optimalt længere, siger Sara E. Jager. Resultaterne viser kort sagt, at immuncellerne ved en fejl ‘vender sig imod’ dig og muligvis forværrer skaderne på nervecellerne. Sara E. Jagers forskning tyder på, at den uhensigtsmæssige reaktion kan være forklaringen på, hvorfor man kan få nervesmerter. Vi har ikke medicin, der er lavet direkte mod nervesmerter. I Danmark bruger læger eksempelvis epilepsimedicin, lave doser af antidepressiv eller i sjældne tilfælde morfin for at dæmpe smerterne. - Men problemet er, at det kun hjælper meget få patienter - og de kommer ikke 100 procent af med deres smerter, siger Sara E. Jager, og fortsætter: - Lægerne prøver med eksisterende medicin for at hjælpe patienterne, men det har ikke en særlig høj succesrate. På medicinfronten er det ikke godt lige nu. Og det håber Sara E. Jager, at hendes forskning kan ændre på. - Den simple forklaring er, at jeg med min forskning har fundet en mulig ny vej, som man kan prøve at udvikle noget medicin til, siger hun og fortsætter: - Medicinen skal forhindre, at immuncellerne ikke arbejder imod nervecellerne. Men det er meget kompliceret, fordi hele nervesystemet bliver påvirket. Så der er stadig lang vej endnu, siger Sara E. Jager.",Pernille Kjeldgaard Kristensen,Kroppen,2019-04-25T16:00:00+00:00,https://www.dr.dk/nyheder/viden/kroppen/hver-tiende-oplever-uforklarlige-smerter-ung-forsker-kan-have-svaret,DR
"Danske Regioner om stress blandt sygeplejersker: ""Det skal vi have gjort noget ved""",Regionerne vil gå til regeringen med krav om at hæve den økonomiske ramme med mindst to milliarder. ,Udenfor normeringer Krav om flere midler,"Travle timer og for meget ansvar tidligt i arbejdslivet får nyuddannede sygeplejersker til at bukke under for stress. En medlemsundersøgelse lavet af sygeplejerskernes fagforening viser, at hver 12. nyuddannede må sygemelde sig af arbejdsmiljøårsager indenfor deres første år i jobbet, og det er stærkt utilfredsstillende, erkender Danske Regioner. - Vi er interesserede i, at de nye sygeplejersker får en god og tryg start på deres arbejdsliv, og hvis de ikke har det, er vi nødt til at tage ledelsesmæssigt og politisk fat på den her opgave. Ellers kan det også ende med at gå ud over kollegaer og patienter, lyder det fra Ulla Astman, der er næstformand i Danske Regioner. Hun understreger, at regionerne har flere bud på, hvordan problemet kan løses: - Vi har en masse gode erfaringer at trække på fra specifikke afdelinger, som har været indstillet til arbejdsmiljøprisen. En del af løsningen kan være mentorordninger. Mentorordninger er også blandt flere forslag fra næstformand Anni Pilgaard fra Dansk Sygeplejeråd. Hun anbefaler derudover, at de nye sygeplejersker skal have en struktureret introduktion, samtidig med at de tages ud af normeringen og indgår som ekstra personale på afdelingerne. I og med at regionerne har ansvaret for sygehusene, er det også regionernes ansvar, at sygeplejersker ikke bliver psykisk overbelastede. Ulla Astman understreger i den forbindelse, at besparelser på sundhedsområdet har stor betydning: - Det her er et billede på, at vi har et sygehusvæsen, der er under kraftigt pres. Når Danske Regioner skal forhandle økonomi for det kommende år på plads med den nye regering, bliver det ifølge Ulla Astman med et krav om at hæve rammen med mindst to millarder kroner. Blandt andet for at kunne lette presset på de nyuddannede sygeplejersker. - Vi har et presset sundhedsvæsen, og nu kan vi så høre, at det også går ud over de nyansatte sygeplejersker. Det skal vi have gjort noget ved, og derfor har vi brug for flere midler, siger Ulla Astman til DR Nyheder. Forhandlingerne mellem regeringen og regionerne om regionernes økonomi går i gang efter sommerferien.",Signe Mai Vilsbøll,Indland,2019-07-05T15:58:00+00:00,https://www.dr.dk/nyheder/indland/danske-regioner-om-stress-blandt-sygeplejersker-det-skal-vi-have-gjort-noget-ved,DR
Mathilde og Sandra vil arbejde deltid som sygeplejersker: ’Vores frygt er at bryde grædende sammen af stress’,"Hver tredje nyuddannet sygeplejerske vælger at arbejde deltid. Det er ikke godt nok, understreger minister.","Forsker: Ren overlevelsesstrategi Sundhedsminister: ’Et stort problem’ Svært at vælge fuldtid, hvis man starter på deltid","Når 24-årige Mathilde Clausen og 29-årige Sandra Jepsen fra Næstved til februar starter i deres første job som nyuddannede sygeplejersker, vil de arbejde 32 timer om ugen. Det er en beslutning, de selv har truffet. Mere end hver tredje nyuddannede sygeplejerske starter nemlig karrieren med en stilling på deltid, når den sidste eksamen er i hus. Det viser en rundspørge fra Dansk Sygeplejeråd. For de fleste af de adspurgte er det forventningen om, at arbejdspresset som nyuddannet sygeplejerske er for stort, der får dem til at vælge en deltidsansættelse. Det kan Mathilde Clausen og Sandra Jepsen nikke genkendende til. - I min praktiktid oplevede jeg mange sygeplejersker blive sygemeldt med stress, og jeg har oplevet nyuddannede bryde grædende sammen på afdelingen, fordi de har fået et ansvar, de ikke var klar til. Det er min største frygt at ende som dem, siger Mathilde Clausen. Det er især manglende oplæring, trygge rammer og tid til at fordøje nye opgaver som nyuddannet, der bekymrer de to studerende. - Jeg er bange for at ende i nogle situationer, hvor jeg ikke føler mig tryg. Når man har med menneskeliv at gøre, er det en forudsætning, at man ved, hvad man laver og er tryg i det, siger Mathilde Clausen. Medstuderende Sandra Jepsen er også fast besluttet på at have en arbejdsuge på 32 timer. - Færre timer giver mindre i løn, men det betyder, at jeg stadig har lyst til at gå på arbejde om et år i stedet for at være brændt ud, fordi vi løber så stærkt, siger hun. Og det er en ren overlevelsesstrategi at vælge deltid, vurderer Henning Jørgensen, der er professor ved Center for Arbejdsmarkedsforskning på Aalborg Universitet. Han mener, at de nyuddannede sygeplejersker oplever en hverdag på sygehusene, hvor de møder et stort pres, krav og dilemmaer, at arbejdet hurtigt bliver svært, når der hele tiden er skemaer, der skal udfyldes, og nye opgaver, der venter. - Derfor laver de nyuddannede individuelle strategier for at overleve - som for eksempel at gå ned i tid. Det er en måde at sikre sig imod arbejdspresset, siger Henning Jørgensen. Og det er netop vigtigt at passe på sig selv, når sygeplejerskerne møder så stort et arbejdspres, understreger Sandra Jepsen. - Hvis jeg bare knokler derudad 37 timer, er jeg så kørt ned om et år? Hvad kan jeg, min arbejdsplads eller min familie bruge det til? De kan ikke bruge det til noget. Der vil jeg ikke ende, siger hun. Sandra Jepsens beslutning om deltid understreger også, hvor presset sundhedsvæsenet er, fortæller den socialdemokratiske sundhedsminister, Magnus Heunicke. - Der er blevet skåret og afskediget sygeplejersker, samtidig med at der kommer flere patienter. Det betyder flere opgaver, men færre sygeplejersker. Det kan ikke blive ved med at gå, siger han. Ministeren understreger, at det er vigtigt som nyuddannet, at der er et sundhedsvæsen, der tager godt imod sygeplejerskerne, så de ikke bliver skræmt væk. - Vi skal have flere sygeplejersker og kollegaer, som kan lette lidt af arbejdspresset. Vi tager det første skridt her med finansloven den 1. januar, siger Magnus Heunicke og henviser til de 1.000 ekstra sygeplejersker, der skal ansættes på landets hospitaler de kommende år. Men at sygeplejerskerne vælger at arbejde deltid, gør det endnu sværere for regeringen at nå målet om 1.000 ekstra sygeplejersker ude på sygehusene. Professor Henning Jørgensen vurderer, at det er naivt at tro, at de 1.000 nye sygeplejersker, der er skrevet ind i finansloven, vil arbejde 37 timer om ugen. - Man skal ikke regne med, at de alle går på fuld tid. Det kan ikke løses ved et knips med fingrene, for der vil ikke komme 1.000 sygeplejersker i arbejde på fuld tid om fem år, fortæller Henning Jørgensen. Udvalgsformand for arbejdsmiljø- og rekruttering i Region Sjælland Gitte Simoni fra Dansk Folkeparti roser de to studerende for at råbe op. - Vi erkender, at de nyuddannede indgår i en travl hverdag, fordi vi mangler hænder ude på sygehusene, og vi ved, at de vil få et stort ansvar. Men vi skal som region være opmærksom på, at vi ikke giver et for stort ansvar til de nyuddannede, understreger udvalgsformanden. Derfor vil regionen nu se på, om den kan lave nogle bedre strategier for de nyuddannede, så de vælger at arbejde fuldtid, når de først har eksamensbeviset i hånden. - Vi oplever, at når man starter som nyuddannet sygeplejerske på deltid, så er det svært at komme op på fuld tid senere, siger Gitte Simoni. I 2013 vedtog Danske Regioner en strategi, som havde til formål at få flere til at arbejde fuldtid frem for deltid. Slutmålet er at nå op på 80 procents fuldtidsansatte i 2021. Da strategien blev vedtaget, var 60 procent af de ansatte i regionerne på fuldtid. I januar 2018, altså fem år senere, var andelen på 61 procent og dermed kun et procentpoint højere; og det var samtidig langt under måltallet, der lød på 72 procent i 2018.",Thor Malthe Andersen,Sjælland,2019-12-11T05:50:00+00:00,https://www.dr.dk/nyheder/regionale/sjaelland/mathilde-og-sandra-vil-arbejde-deltid-som-sygeplejersker-vores-frygt-er,DR
Nye sygeplejersker bukker under for stress det første år,Hver 12. nyuddannede sygeplejerske har været sygemeldt som følge af det psykiske arbejdsmiljø. ,Alene med ansvaret Presset arbejdsmiljø For travlt til introduktionsforløb Tilbage - men i et helt andet tempo,"Arbejdsdagen for sygeplejerske Linnéa Rosendahls begynder i kælderen på Rigshospitalet i København. Her trækker hun i den hvide uniform, sætter diverse kuglepenne fast i brystlommen og fæstner navneskiltet, der er pyntet med farverige klistermærker til uniformen. Linnèa Rosendahl er sygeplejerske på Rigshospitalets sengeafsnit for børn der skal have foretaget en knoglemarvstransplantation. Men efter knap et år på afdelingen bliver arbejdet for overvældende for den nye sygeplejerske. - Jeg havde ingen arbejdsglæde tilbage, jeg gruede nærmest for at skulle på arbejde, selvom jeg i bund og grund var glad for at være der. Og jeg blev meget grådlabil, jeg kunne græde nærmest for et godt ord og uden nogen grund. Linnéa Rosendahl er blot en ud af mange nyudklækkede sygeplejersker, der oplever, at arbejdetsmiljøet bliver for meget. For hver 12. nyuddannede sygeplejerske har været sygemeldt som følge af det psykiske arbejdsmiljø, det viser en medlemsundersøgelse fra Dansk Sygeplejeråd blandt 1120 nyuddannede sygeplejersker. For Linnéa Rosendahl kom den mindre arbejdsglæde og uroen for at gå på arbejde snigende hen over sommeren 2018. - Vi havde en rigtig hård sommer med nogle dårlige børn, og der var en stor arbejdsbyrde, og udover de 37 timer, jeg arbejdede i tre vagtskifte, så tog jeg også en del ekstra vagter og til sidst, så blev det bare for meget. Og at arbejdet og ansvaret blev for meget, betød, at Linnéa Rosendahl måtte sygemelde sig fra arbejdet i tre måneder. Ifølge Linnéa Rosendahl var det en oplevelse med et meget sygt barn, der gjorde udfaldet. - Dråben der fik bægeret til at flyde over, var en dag, hvor jeg stod med et rigtig dårligt barn, og faktisk ikke følte mig kompetent til det. Og det er et problem næstformand Anni Pilgaard fra Dansk Sygeplejeråd genkender. - Det er et meget stort ansvar at stå alene med syge og svage patienter. Og det kan være ekstra hårdt i en hverdag, som i forvejen har et presset arbejdsmiljø, og det kan vi simpelthen ikke byde helt nyudklækkede sygeplejersker. Anni Pilgaard mener, at de nyuddannede sygeplejersker får en dårlig start på deres arbejdsliv, fordi der simpelthen er for travlt rund omkring på afdelingerne. - Når stampersonalet er så pressede i deres hverdag, så er det jo ikke nemt for dem at tage sig af en ny kollega og sørge for et godt introduktionsforløb, og det er vigtigt at de gode kompetencer og erfaringer overdrages til de nye sygeplejersker. Dansk Sygeplejeråd er ikke ene om at være bekymrede over antallet af sygeplejesker, der sygemelder sig på grund af et hårdt psykisk arbejdsmiljø. Arbejdsmarkedsforsker ved Aalborg Universitet Henning Jørgensen kalder antallet alarmerende. - Jamen jeg mener, det er et højt antal. Det er lidt alarmerende, at så mange faktisk får psykiske problemer, så de må sygemelde sig, siger han. Og også han peger på introduktionsforløbene som et helt afgørende værktøj til at forebygge de mange psykiske sygemeldinger. - Jeg tror noget af det afgørende, det er de her introforløb. Og der er nogen som faktisk ikke får et introduktionsforløb når de begynder på en ny afdeling på grund af travlhed derude, og det er katastrofalt. - Det at være sygeplejerske i dag, det er virkelig et anstrengende job. Og det vi oplever, er at dem der har modtaget et ordentligt introduktionsforløb, de bliver heller ikke så meget syge, som dem der hurtigt bliver kastet ud i det, siger Henning Jørgensen. Hos Danske Regioner er man ked af situationen. - Jeg synes, at de ter rigtig ærgerligt, for vi har brug for de sygeplejersker. Og vi har brug for, at de får en tryg og god start på deres arbejdsliv. Vi har brug for det, og patienterne har brug for det, siger Ulla Astman næstformand i Danske Regioner. - Det her er et område hvor vi virkelig skal tage fat, vi skal lærer af de afdelinger, der er dygtige til at tage imod de nye kollegaer. Men vi må også erkende at vi står med et sygehusvæsen der er hårdt presset, og det må jeg jo tage med videre til forhandlinger med regeingen. I dag er Linnéa Rosendahl tilbage på afdelingen, men der er skruet ned for timerne, og så lytter hun mere til sig selv. - Løsningen for mig var, at gå ned på 32 timer og tage færre ekstra vager. Jeg har fået glæden ved mit arbejde tilbage. Og så er jeg helt klart blevet bedre til at sige fra. Og også bedre til at råbe op, når jeg står med et ansvar som jeg ikke føler at jeg bør stå med. Men hun udelukker ikke at hun kunne ende i samme situation igen. - Jeg tror aldrig man skal sige aldrig, men jeg er helt sikkert blevet mere opmærksom på tegnene og tage det i opløbet og sige fra. Jeg kan godt se nu, når jeg har fået lidt mere erfaring, at det er et rigtig stort pres man bliver udsat for. Artiklen er opdateret med en kommentar fra Danske Regioner.",Josephine Nue,Indland,2019-07-05T04:33:00+00:00,https://www.dr.dk/nyheder/indland/nye-sygeplejersker-bukker-under-stress-det-foerste-aar,DR
Sygeplejersker varsler strejke efter nej til overenskomst,,,,Mikkel Jensen,,2021-04-22 00:00:00,https://www.dr.dk/nyheder/seneste/sygeplejersker-varsler-strejke-efter-nej-til-overenskomst,DR
Kamilla mangler 30 kollegaer: Jeg holder ikke 40 år som sygeplejerske,"På landsplan mangler over 1000 sygplejersker, og mange overvejer at kvitte faget.",Over 1.000 sygeplejersker mangler på landsplan Kan ikke holde i 40 år,"26-årige Kamilla Hougaard løber ofte stærkt i sit arbejde som sygeplejerske på Regionshospitalet Horsens. Det giver hende en følelse af afmagt. - Når jeg har travlt, så føler jeg ikke, at jeg gør mit arbejde godt nok. Jeg svigter patienterne og glemmer meget af det, som jeg er blevet spurgt om. Eksempelvis at hente et glas vand. Også når Kamilla Hougaard har fri, kan arbejdet fylde. - Du føler, at du går hjem og stadigvæk har lidt dårlig samvittighed. Man går og tænker 'huskede jeg nu det, og fik jeg gjort det.' Nogle gange må man ringe ind til sygehuset for at sikre sig, at man har skrevet og dokumenteret den medicin, man har givet, lyder det fra den østjyske sygeplejerske. Travlheden bliver ikke mindre af, at der er 30 sygeplejersker i underskud på hospitalet i Horsens. Også på landsplan er problemet stort. 1.030 sygeplejersker mangler på de danske sygehuse, viser tal fra Dansk Sygeplejeråd. Udfordringen for det danske sundhedsvæsen handler ikke kun om at rekruttere nye sygeplejersker. Den handler også om at fastholde dem, som allerede er i faget. Ifølge Sygeplejerådet overvejer 15 procent af sygeplejerskerne at forlade deres job inden for et par år. Skal udviklingen vendes, må der skrides til handling, mener Dansk Sygeplejeråds formand, Grethe Christensen. - Giv dem nogle arbejdsvilkår, der er til at holde til. Giv dem nogle rammer for deres arbejde, som betyder, at de også kan være stolte af deres arbejde hver dag, når de går hjem. Socialdemokratiet går til valg på at afhjælpe problemet ved at ansætte netop 1.000 sygeplejersker ekstra. Men regeringen har kritiseret S for, at de slet ikke findes. I stedet skal optaget på sygeplejerskeuddannelsen øges med 2.000 pladser i perioden fra 2019 til 2022 sammenlignet med de tre foregående år. Tiltaget er en del af den sundhedsform, som regeringen tilbage i marts blev enig med Dansk Folkeparti om. På Regionshospitalet Horsens tvivler Kamilla Hougaard stærkt på, at hun kommer til at blive i sit job, til hun når pensionsalderen, hvis ikke vilkårene bliver bedre. - Det er simpelthen for travlt. Jeg tror ikke, at jeg kan holde til det her job i 40 år.",Lasse Bastian Larsen,Folketingsvalg,2019-05-13T20:12:00+00:00,https://www.dr.dk/nyheder/politik/folketingsvalg/kamilla-mangler-30-kollegaer-jeg-holder-ikke-40-aar-som-sygeplejerske,DR
Sidste år sagde Heunicke undskyld for manglende psykiatriplan - men den er stadig ikke kommet,"Det er langt fra første gang, at snakken om en manglende psykiatriplan fylder i den politiske debat. ",,"Adskillige gange har regeringen understreget vigtigheden af en tiårig plan for psykiatrien. Allerede inden regeringen blev til, var det faktisk en del af Socialdemokratiets valgløfter. Siden blev det skrevet ind i forståelsespapiret mellem regeringen og dens støttepartier i 2019. Og i går kaldte Enhedslisten det et løftebrud, hvis ikke en tiårsplan for psykiatrien falder på plads inden et valg. Samtidig pressede støttepartierne på for at starte forhandlingerne om planen inden 9. september, som sundhedsminister Magnus Heunicke (S) inviterede til i forrige uge. Psykiatriplanen har altså fyldt i den politiske debat op til flere gange, og i overblikket herunder kan du se, hvor mange gange der er blevet talt om planen - eller mangel på samme - uden at der endnu er landet en. 22. maj 2019 - midt i valgkampen til folketingsvalget - præsenterede Socialdemokratiet 11 punkter, der skulle forbedre psykiatrien, i deres bud på en tiårig plan for selvsamme. - Det vigtigste for os med en tiårsplan for psykiatrien er at få givet psykiatrien det løft, der skal til, for at vores alvorligt psykisk syge får en bedre behandling. Og at vi bliver bedre til at forebygge den psykiske sårbarhed, vi desværre oplever blandt mange børn og unge, sagde Mette Frederiksen til DR. Samtidig sagde hun, at partiet var villig til at afsætte op mod en halv milliard ekstra om året til psykiatrien. VLAK-regeringen satte i sin psykiatriplan fra 2018 525 millioner kroner af om året i fire år frem mod 2022. I det forståelsespapir, som støttepartierne Enhedslisten, SF og De Radikale og regeringen underskrev i 2019, og som danner grundlag for partiernes støtte til Socialdemokratiets etpartiregering, skrives målet om en plan for psykiatrien, der skal strække sig over ti år ind: ""En ny regering vil invitere til forhandlinger med henblik på at indgå en aftale om en 10-års plan for psykiatrien med forpligtende mål om blandt andet at mindske antallet af genindlæggelser, nedbringe ventetiden og øge gennemsnitslevealderen for borgere med psykisk sygdom."" I oktober 2019 kritiseres regeringen for ikke at have psykiatrien med som en del af deres udspil til Finansloven, som ellers også er et af de løfter, som Socialdemokratiet var kommet med inden valget. De Radikale kalder det et løftebrud, og den socialdemokratiske sundhedsordfører, Rasmus Horn Langhoff, manede til besindighed og sagde, at der var ""behov at tænke psykiatri på en helt anden måde, end vi har gjort tidligere"", og at tingene ""skal komme i den rigtige rækkefølge"". - Der er behov for lange kloge beslutninger, og lang og klog planlægning. Og så er der behov for bred opbakning, og det er det arbejde, som vi sætter i gang nu her, hvor vi inviterer Folketingets partier og alle relevante interessenter til at byde ind på, hvordan vi kan lave en langsigtet psykiatriplan, sagde Rasmus Horn Langhoff dengang til DR. DR bringer dokumentaren ""Døde pigers dagbog"" om et hemmeligt netværk på Instagram, hvor brugere deler voldsomme billeder af selvskade og selvmordsplaner. 19. februar 2020 sagde Magnus Heunicke (S), at regeringen ville invitere til forhandlinger om en 10-årig psykiatriplan. - Det her er nogle unge kvinder med en meget alvorlig psykisk sygdom. Det berører mig dybt, at det psykiatriske system ikke har evnet at hjælpe dem tilstrækkeligt, siger han. - Vi skal derfor gøre mere for at sikre os, at vi tager os ordentligt af de børn og unge, der har en psykisk lidelse, så de ikke kommer så langt ud, at de overvejer selvmord, tilføjer han. Han sagde ikke, hvornår der vil blive indkaldt til forhandlinger. 30. juni 2020 udsendte Sundhedsministeriet en pressemeddelelse, hvori der stod, at sundhedsministeren har bedt Sundhedsstyrelsen om at lave en grundig beskrivelse af status og udfordringer i psykiatrien. Det skal fungere som et oplæg til forhandlingerne om den plan, der på daværende tidspunkt har været et år undervejs. - Mit håb er, at psykiatrien om ti år har det markant bedre, og vi skal ikke være blege for at gå nye veje. Vi har et spændende og ekstremt vigtigt arbejde forud, sagde Magnus Heunicke dengang i pressemeddelelsen. - Jeg ser frem til samarbejdet om at forbedre indsatsen for alle mennesker, der er ramt af psykisk sygdom og deres pårørende, skriver sundhedsminister Magnus Heunicke på Twitter, efter ministeriet har modtaget 44 organisationers anbefalinger. Her kom organisationerne med otte bud på, hvordan man kan løfte psykiatrien. Buddene drejer sig blandt andet om socialpsykiatrien, behandlingspsykiatrien, pårørende til mennesker med psykisk sygdom, den tidlige og forebyggende indsats og muligheden for forskning i psykiatri. 11. august 2020 bliver der lavet et kommissorium for følgegruppen, der skal lave statusrapport for psykiatrien forud for 10-årsplanen. Der stod, at rapporten skal være klar den 26. februar 2021. I november 2020 udsætter Magnus Heunicke rapporten med to måneder. Det gør han i et brev til Folketingets sundhedsordførere. Heri skriver han også, at det er hans ""forventning og ambition, at forsinkelsen af status- og udfordringsbilledet ikke forsinker regeringens politiske udspil for en 10-års plan for psykiatrien” I et svar til Folketinget 8. februar 2021 skriver Heunicke, at Sundhedsstyrelsen og Socialstyrelsen i andet halvår af 2021 vil aflevere én samlet rapport over status og udfordringer på psykiatriområdet. Derudover vil det indeholde anbefalinger til i hvilken rækkefølge udfordringerne skal løses, og hvordan de løses bedst. ""Dette vil udgøre det faglige grundlag for regeringens oplæg til en kommende 10-års plan for psykiatrien og de efterfølgende politiske forhandlinger herom"", står der også i svaret. 3. juni 2021 udskydes det faglige oplæg for tredje gang. I oktober 2021 skal Magnus Heunicke holde tale på Psykiatritopmødet. Her starter han med en undskyldning. - Jeg vil gerne starte med helt ærligt at sige undskyld. Undskyld for, at vores tiårsplan for psykiatri ikke er klar endnu, siger han til klapsalver fra salen og tilføjer, at håndteringen af corona blandt andet har været med til at udskyde arbejdet. Undskyldningen falder over to år efter, at Socialdemokratiet lovede planen i valgkampen. I videoen herover kan du høre starten af Magnus Heunickes tale til Psykiatrinetværkets Psykiatritopmøde i 2021. I starten af 2022 kommer Sundhedsstyrelsen så endelig med sine anbefalinger til og analyse af psykiatrien. Her blev der skudt med skarpt fra vicedirektører i styrelsen Helene Probst. - Vi har simpelthen ikke gjort det godt nok. Der er huller i indsatsen, manglende kvalitet og tværfaglighed, og der er ikke tilstrækkelige ressourcer, sagde hun ved præsentationen. Hun erkendte også, at Sundhedsstyrelsen har en del af ansvaret. I anledning af Sundhedsstyrelsens rapport takker sundhedsminister Magnus Heunicke nej til at deltage i et interview med DR og kommentere på det nye udspil. I videoen herover kan du se, hvordan det så ud i TV Avisen den dag, planen blev præsenteret. I en spørgetime den 10. maj spørger SF's formand Pia Olsen Dyhr ind til den manglende psykiatriplan. - Vi er enige om, at vi gerne vil have en tiårsplan for psykiatrien, og det skal vi have lavet i fællesskab, svarer Mette Frederiksen på Pia Olsen Dyhrs spørgsmål. Pia Olsen Dyhr svarer: ""Og inden et folketingsvalg"". Det svarer statsministeren ikke på. Olsen Dyhr udtrykker også, at hun er bange for, at corona bliver en undskyldning for, at beslutninger på området kan halte bagud. Men statsministeren svarer blandt andet, at hun ikke er enig i, at psykiatrien er kommet bagi køen på grund af corona. I videoen herover kan du se et udsnit af debatten ved spørgetimen i Folketingssalen 10. maj. ""Forargeligt, amatøragtigt og en urimelig behandling af psykiatrien."" Sådan lød kritikken fra flere partier i Information 18. maj i år. Kritikken kom både fra Venstre, Enhedslisten, De Radikale og SF. Overfor Information understregede Magnus Heunicke, at tiårsplanen er en del af forståelsespapiret, og at regeringen ""nok skal nå det inden for en valgperiode."" - Der kommer en tiårsplan, det er vores politik. Vi har et fuldstændig usvækket ambitionsniveau og et langt bedre grundlag med det faglige oplæg fra styrelserne, sagde han til Information. Lige godt tre år efter Socialdemokratiet første gang har nævnt psykiatriplanen som et løfte under valgkampen i 2019 - den 20. maj 2022 - er Magnus Heunicke i debat med formand for Lægeforeningen Camilla Ratchke til Lægetopmødet. Her stillede Camilla Ratchke et direkte spørgsmål til Magnus Heunicke: - Jeg er bekymret for tiårsplanen for psykiatrien. Der kommer et valg senest til juni næste år, og jeg er bekymret for, om I kan nå at komme med planen, inden der går valgkamp i det hele? Magnus Heunicke svarede: - Planen er, at vi i denne periode har et forståelsespapir klar. Vi laver en plan, og vi skal nå et forlig om planen i denne periode. Vi er i gang og har møder med fagfolk allerede i disse uger. På årets Folkemøde konfronterede avisen BT Magnus Heunicke med den manglende psykiatriplan. Lover du, at der kommer en psykiatriplan, inden der kommer valg? - Det har vi skrevet i vores forståelsespapir. Men er det realistisk? - Ja, det er helt klart realistisk, at vi præsenterer en plan og forhåbentlig får opbakning og vil kunne lave en aftale. I forrige uge inviterede Magnus Heunicke partierne på Christiansborg til forhandlingerne om den længe ventede psykiatriplan med start 9. september. Men efter tragedien i Field's er debatten blusset op på ny - og flere partier beder ham nu om at starte endnu tidligere. Sundhedsminister Magnus Heunicke hører støttepartiernes frustration over, hvorvidt der lander en aftale om psykiatrien inden et kommende folketingsvalg. - Jeg kan love, at jeg vil gøre alt for det. Vi har det faglige oplæg, vi har haft møder med eksperter og med partiernes ordførere. Jeg mener, vi sådan set er klar, siger sundhedsministeren onsdag i denne uge og tilføjer: - Jeg mener, det vil kunne lade sig gøre at lave en aftale forholdsvist hurtigt. Men som samtidig er grundig og baserer sig på det grundige arbejde. Selve forhandlingerne kan ifølge Heunicke først finde sted efter sommerferien, da der fortsat er travlt med forhandlinger om en anden reform, nemlig sundhedsformen.",Olivia Høj,Politik,2022-07-07T16:20:00+00:00,https://www.dr.dk/nyheder/politik/et-aar-siden-sagde-heunicke-undskyld-manglende-psykiatriplan-men-den-er-stadig-ikke,DR
,,,,,,,https://www.dr.dk/nyheder/webfeature/koedaedende-bakterier,DR
Uro og flaskekast mod politiet i København,10 er blevet anholdt i løbet af dagen - flest for vold mod politiet.,Antifascister demonstrerede,"Det er onsdag aften kommet til en ny konfrontation med politiet i forbindelse med 1. maj. I Fælledparken har politiet anholdt flere personer. - Det er nogle unge, berusede personer, der har kastet flasker efter os, så vi er i gang med at foretage anholdelser, siger politikommissær Lars Krabbe kort før klokken 22 til Ritzau. Han kan ikke sige, hvor mange personer der er anholdt. Der var også uroligheder tidligere på dagen i København, hvor politiet indtil videre har anholdt ti personer, skriver de på Twitter. Fem er anholdt for vold mod politiet, mens andre er anholdt for henholdsvis fyrværkeri, overtrædelse af maskeringsforbuddet, for at tale grimt til politiet og for at have overtrådt ordensbekendtgørelsen. Urolighederne brød ud ved på Israels Plads ved middagstid, da både et større antal unge fra Revolutionære Antifascister og en moddemonstration arrangeret af Liberal Alliances Ungdom og Venstres Ungdom var mødt op. Politiet spærrede for trafik på såvel Dronning Louises Bro som Søtorvet, oplyste politiet ved 13-tiden. Flere betjente trak deres stave ved hændelsen, kunne fotografer dokumentere. ""Politiet er massivt til stede"", meddelte Københavns Politi på Twitter. Politiet brugte også mandskabsvogne til at lukke ned for antifascisternes demonstration på Dronning Louises Bro. Dagen igennem har politikere og repræsentanter fra fagbevægelsen holdt taler rundt omkring i landet. En slåskamp blandt tilhørerne tvang Socialdemokratiets Mette Frederiksen til at afkorte sin tale i Fælledparken.",Sally Frydenlund Larsen,Indland,2019-05-01T13:18:00+00:00,https://www.dr.dk/nyheder/indland/uro-og-flaskekast-mod-politiet-i-kobenhavn,DR
"Detektor: Alternativet insisterer på 5G-bekymring, selvom forskere afviser frygt",,,,Ida Elmdal Thagesen,,,https://www.dr.dk/nyheder/detektor-alternativet-insisterer-paa-5g-bekymring-selvom-forskere-afviser-frygt,DR
Ny måling: Lars Løkkes parti ligger omkring spærregrænsen,"Med 1,9 procent ligger Lars Løkke Rasmussens parti Moderaterne lunt lige under spærregrænsen. Selv tror han på, at partiet kommer i Folketinget. ","Vil være tungen på vægtskålen Socialdemokratiet står bedre end ved valget i 2019 V går frem, K tilbage","Der er løbet meget vand gennem åen, siden den tidligere statsminister Lars Løkke Rasmussen i januar 2021 meldte sig ud af Venstre. Herefter fulgte en sommer, hvor Lars Løkke offentliggjorde, at han ville starte et parti med navnet Moderaterne. Partiet blev officielt opstillingsberettiget mandag under partibogstavet M, og nu er partiets første vælgermålinger kommet. I en undersøgelse foretaget af Epinon for DR Nyheder og Altinget står partiet til 1,9 procent af stemmerne, hvilket er lige under spærregrænsen. Undersøgelsen hviler dog på en statistisk usikkerhed på 0,7 procentpoint. På trods af målingen ser Moderaternes hovedperson selv på resultatet med positive briller. - Jeg tænker, hvis det var et valgresultat, var det ikke godt nok. Men i betragtning af at partiet slet ikke findes og ikke er stiftet endnu, så synes jeg sådan set, det er okay. Og det, der tæller, er jo, hvad der sker til folketingsvalget, siger han. Lars Løkke Rasmussen fortæller, at partiet med de klare tråde til det fiktive parti 'De Moderate' i TV-serien Borgen først bliver officielt stiftet den 5. juni til partiets første årsmøde, og han er sikker på, at når der kommer kandidater på banen, så skal Moderaterne nok få et flot valgresultat. Lars Løkke Rasmussen har tidligere luftet tanken om en SV-regering, hvor partierne skulle samarbejde hen over midten af dansk politik. Og det er netop i midten, at Moderaterne skal føre sin politik, siger han. - Vores ambition er jo at blive tungen på vægtskålen. At komme ind med det antal mandater, der gør, at der ikke er sådan noget traditionelt blåt flertal uden os. Men der er heller ikke noget rødt flertal, siger han. Et eksempel på et emne, hvor Lars Løkke Rasmussen vil holde politikken i midten, er spørgsmålet om EU og Nato. - Dansk politik skal ikke styres af yderfløjene. Hverken af dem, der vil melde os ud af Nato på den ene side, og dem, der vil melde os ud af EU på den anden side - men af sund fornuft, siger han. I den anden ende af skalaen har vi Socialdemokratiet, der klarer sig bedre i målingen end ved valget i 2019. Socialdemokratiet gik ved sidste Epinion-måling tilbage til 24,8 procent, men står denne gang til at få 28 procent af stemmerne - med en statistisk usikkerhed på 2,1. Hvis der var valg i morgen, ville rød blok - ligesom til valget i 2019 - være størst med 51,9 procent af stemmerne. Det er dog behæftet med en statistisk usikkerhed på 0,7 procentpoint. I blå blok er der mest at juble over hos Jakob Ellemann-Jensen og Venstre, der går frem med 2,3 procentpoint og står til 15,3 procent af stemmerne. Anderledes ser det ud for Det Konservative Folkeparti, der går tilbage i målingerne. Ved sidste måling lå partiet til at få 16,3 procent af stemmerne og var blå bloks største parti. De står nu til 14,3 procent. Den statistiske usikkerhed for de to partier i blå blok er 1,7 procentpoint, så det kan ikke med sikkerhed siges hvem af de to partier, der har størst tilslutning lige nu. Også Dansk Folkeparti er gået tilbage ved seneste måling, mens de to andre partier i blå blok, Nye Borgerlige og Liberal Alliances, tilbagegang ligger inden for den statistiske usikkerhed. Man kan derfor ikke med sikkerhed sige, om de er gået frem eller tilbage. Epinion har spurgt 2.024 repræsentativt udvalgte danskere på 18 år og derover. Interviewene er gennemført i perioden 8. marts – 15. marts 2022.",Jeppe Ørregaard,Politik,2022-03-18T05:00:00+00:00,https://www.dr.dk/nyheder/politik/ny-maaling-lars-loekke-taet-paa-komme-i-folketinget,DR
Klimatosse er årets ord 2019,"Dansk Sprognævn og P1-programmet ""Klog på sprog"" har kåret ""Klimatosse"" som årets ord 2019.",Klimatosse trendede på sociale medier,"Dansk Sprognævn og P1-programmet ""Klog på sprog"" har kåret ""Klimatosse"" som årets ord 2019. Ordet blev sagt af Pia Kjærsgaard (DF), der nok ikke vidste, at hun ville sætte gang i en bølge på sociale medier, efter hun til Dansk Folkepartis valgaften efter Europa-Parlamentsvalget holdt tale, hvor ordet blev brugt første gang. - Det var meget spontant, og det var slet ikke planlagt. Det var bare noget, der faldt mig ind. - Men lige, da jeg havde sagt det, blev jeg klar over, at det fik fat i noget, siger hun til Ritzau. Finalen stod mellem kønsneutral og klimatosse, men det blev altså klimatosse, der løb med sejren, ikke mindst fordi det på en eller anden måde har betydet noget for danskerne og for det danske samfund i 2019. Med i opløbet om at blive årets ord var pandalåner, kønsneutral, minimumsnormeringer, forståelsespapir og flyskam. Efter det markante nederlag ved europaparlamentsvalget i maj, hvor DF gik tilbage fra fire til kun ét mandat, langede Pia Kjærsgaard hårdt ud efter de 'klimatosser', som ifølge den tidligere partiformand og forhenværende formand for Folketinget er en væsentlig årsag til partiets store EU-nedtur. - Måske er det alle klima… - hvad er det nu, man kalder dem - klimatosser? Nej, alle dem, der alene går op i klima. Det gør vi også i Dansk Folkeparti, men det er ikke dét, vi alene går op i, sagde Pia Kjærsgaard i talen, som du kan se herover. Selv om hun bagefter sagde, at det med 'klimatosser' var ment lidt i spøg, blev hendes ordvalg hurtigt et voksende fænomen på sociale medier, hvor hashtagget #klimatosse og #klimatosser blev taget i brug af både politikere, organisationer og privatpersoner. Pia Kjærsgaard mødte en del kritik for brugen af ordet umiddelbart efter valget. - Jeg fastholder ordet - og jeg mener det. Men jeg kan ikke lade være med at grine lidt af, at det er blevet årets ord. Men jeg synes, at det rammer rigtig fint for 2019 og klimadagsordenen. - Man kan slå sig ind i historiebøgerne på mange måder - det har jeg nok allerede gjort - men nu står der så også ophavsmand til årets ord, siger hun.",Nikoline Vestergaard,Indland,2019-12-13T10:58:00+00:00,https://www.dr.dk/nyheder/indland/klimatosse-er-aarets-ord-2019,DR
Spareplan for Aarhus Universitetshospital er lagt frem: 180 stillinger skal nedlægges,Der bliver lavere personalenormeringer i alle afdelinger. Planen skal nu i høring.,Mangler 425 millioner kroner efter flytning Her er forslagene:,"I dag fik medarbejdere på Aarhus Universitetshospital at vide, hvordan deres afdeling bliver ramt, når besparelserne træder i kraft. Selvom Region Midtjylland i går mere end halverede sparekravet til hospitalet fra 325 millioner kroner i 2019 til 150 millioner kroner, så rammer sparekniven alligevel hårdt. Beløbet svarer nemlig til et farvel til 180 stillinger. Hospitalsdirektør Poul Blaabjerg siger, at det kendetegner besparelserne, at det er mange mindre besparelser, som vil blive lavet stort set overalt på hospitalet, og at der bliver nedlagt 180 stillinger. - Jeg synes ikke, det er en grønthøster, for vi har fundet nogle steder, hvor det kan realiseres, uden at det kompromitterer vores profil. Men der bliver lagt pres på alle afdelinger, da vi ikke har fundet et eneste område eller fag, hvor vi kan skære væk, for det er ikke virkeligheden på hospitalet, siger han. Patienterne kan dog roligt komme på hospitalet, mener han. - Vi går ikke på kompromis med noget som helst i retning af patientsikkerhed. Der vil komme lidt mere pres på, når man fjerner 180 stillinger, men vi har et godt samarbejde med de andre hospitaler i regionen, og der vil være opgaver, som bliver afhjulpet af dem. Årsagen til besparelserne er, at det har været langt dyrere end ventet at samle sygehusafdelingerne på det nye supersygehus i Skejby samt et effektiviseringskrav på otte procent. Der mangler 425 millioner kroner årligt, for at Aarhus Universitetshospital grundlæggende er i økonomisk balance. Men i stedet for at spare beløbet på én gang, ønsker regionsrådet at udsætte dele af besparelsen, så den indfases over fire år. Spareplanen skal nu sendes i høring blandt hospitalets medarbejdere.",Heikki Yding,Østjylland,2019-05-23T13:03:00+00:00,https://www.dr.dk/nyheder/regionale/oestjylland/spareplan-aarhus-universitetshospital-er-lagt-frem-180-stillinger-skal,DR
16-årig klimaaktivist skal for første gang tale i København,Den 16-årige svenske klimaaktivist Greta Thunberg taler i København den 25. maj ved klimamarch.,,"Hun har talt om klima for FN, for EU og for paven. Indimellem når hun også i skole. Og 25. maj taler 16-årige Greta Thunberg for første gang klimaets sag ved et arrangement i Danmark. Det sker, når tusinder af demonstranter landet over går til Folkets Klimamarch i en række byer landet over. Det skriver Politiken søndag. På Politikens initiativ er Greta Thunberg blevet indbudt til at tale på Christiansborg Slotsplads, hvor hun bliver hovedtaleren. Talen ventes at blive kort, for hun er i landet på en stiktur til Tyskland, men vil stå af toget i København for at tale til klimamarchen, der er Danmarks største klimademonstration. - Det er en kæmpe ære at være med til at præsentere Greta Thunberg, når hun for første gang skal tale i Danmark. Hun er et ikon for en generation, der kræver handling i klimakampen. - Hun har sin helt egen kompromisløse tilgang, der viser vejen frem. Ingen kan lukke ørerne for det, hun siger, siger Politikens chefredaktør, Christian Jensen. Klimamarchen er den ældste og største af en stigende række tilbagevendende demonstrationer for klimasagen. Den har været afholdt i flere danske byer siden 2015. Den seneste var i september, hvor 15.000 mennesker deltog alene i København. - Allerede før vi fik nyheden om, at Greta Thunberg ville tale, regnede vi med, at der ville komme flere end sidste år. Men nu er vi da helt sikre, siger en af arrangørerne af Folkets Klimamarch, Jeppe Høstgaard Poulsen. /ritzau/",,Indland,2019-05-11T20:15:00+00:00,https://www.dr.dk/nyheder/indland/16-aarig-klimaaktivist-skal-foerste-gang-tale-i-koebenhavn,DR
,,,,,,,https://www.dr.dk/nyheder/tema/skonhedskontrakten,DR
Sygeplejersker på plejecenter har sagt op i protest: 'Alvorlige fejl blev holdt skjult',Flere ansatte har sagt deres arbejde på Plejecenter Vesterløkke i Kolding op.,Sagde op som konsekvens Afviser kritikken Vil ikke mødes med tidligere medarbejdere,"Flere alvorlige fejlbehandlinger på det kommunale plejecenter Vesterløkke i Kolding er blevet tysset ned og har ikke resulteret i, at man som arbejdsplads har lært af skaden. Det beskriver flere tidligere ansatte på plejecentret. Vesterløkke er et akutplejecenter, som tager sig af syge borgere, der er blevet udskrevet fra sygehus, men som ikke er i stand til at klare sig selv. Én af fejlbehandlingerne kunne have ført til borgerens død, siger tidligere sygeplejerske på Vesterløkke Dorthe Lyngbye. - Vi havde en levercomapatient, der var dybt afhængig af at komme af med sin afføring for at få aflastet systemet og leveren, som man valgte at give noget afføringsstoppende. Det var jo helt grotesk. Jeg kan huske, at jeg kom ind til min leder med tårer i øjnene – jeg troede simpelthen ikke, det kunne lade sig gøre, siger Dorthe Lyngbye, som også har beskrevet forholdene over for Fagbladet Sygeplejersken. På sygehuse og plejecentre skal den slags hændelser indberettes som en ’utilsigtet hændelse’ (UTH), så alle kan lære af hinandens fejl og undgå, at lignende fejl opstår igen. Fejlene skal indberettes til Dansk Patientsikkerhedsdatabase, som senere sender dem videre til Styrelsen for Patientsikkerhed. Men på Vesterløkke blev fejlene ikke taget op, så man kunne lære af dem, siger Dorthe Lyngbye. - Vi kunne se, at det ikke blev indberettet. Det var ligegyldigt, for vi vidste, at der skete alligevel ikke noget, for det fik ingen konsekvens, siger Dorthe Lyngbye. Dorthe Lyngbye sagde sit job op som en direkte konsekvens af det, hun mener har været et svigt af patientsikkerheden. - Jeg havde ondt i maven, når jeg kom hjem, og hjertebanken om natten. Jeg kunne ikke være i det og se mig selv i det. Nogle gange skulle jeg også undgå at fortælle sandheden til de pårørende, og jeg kunne ikke forsvare det som menneske. Jeg vidste, at jeg skulle væk derfra, siger Dorthe Lyngbye. Hun står ikke alene med sin oplevelse. Mindst fire sygeplejersker har i løbet af det sidste halve år sagt op på grund af forholdene på stedet. DR har talt med de fire, og de fortæller, at også en femte sygeplejerske har sagt op af samme årsag. En anden tidligere ansat, Pia Urbrand, har den samme opfattelse af, at de ’utilsigtede hændelser’ blev holdt skjult. - Jeg ved ikke, hvorfor man bevidst valgte at skjule de her utilsigtede hændelser. For de er der, og hvor der er mennesker, vil der også ske fejl. Jeg synes, vi skulle have det frem i lyset i stedet for at skjule det, siger Pia Urbrand. Senior- og sundhedsdirektør i Kolding Annette Lund afviser kritikken fra de tidligere ansatte. - Jeg kan ikke genkende, at det nogensinde ikke har været god tone at indberette, når der er sket en menneskelig fejl. Det har vi i Kolding Kommune stort fokus på, og vi er stolte af den UTH-praksis, vi har, siger hun. Hun ærgrer sig over de tidligere ansattes fortælling. - Jeg er rigtig ked af den oplevelse, de har haft. Også fordi at jeg ikke helt forstår den. Noget af forklaringen er måske, at der ikke er systematik nok i den måde, der bliver fulgt op på. Det har ikke været tydeligt for medarbejderen, når der har været en konsekvens af, at de har indberettet en fejl, siger Annette Lund. Ifølge Annette Lund er der blevet taget hånd om alle indberetninger, ligesom de er blevet meldt ind til Styrelsen for Patientsikkerhed, hvilket er normal praksis. Hun erkender, at der på Vesterløkke har været problemer med at skabe en tydelig læring efter utilsigtede hændelser. - Jeg vil gerne understrege, at det alene handler om, at vi fik lavet en dokumentation af, hvad vi faktisk havde gjort og lavet en konkret handleplan. Det handler ikke om, at vi ikke har fulgt op på de henvendelser, der har været, for det har vi gjort hver eneste gang, det har jeg simpelthen sikret mig, siger Annette Lund. Annette Lund vil ikke komme ind på, hvordan der er fulgt op på eksempelvis episoden med levercomapatienten eller andre konkrete episoder. Hun har heller ikke tænkt sig at tage kontakt til sine tidligere medarbejdere for at tale kritikken igennem med dem. - Jeg tænker, at det er to tidligere medarbejdere; og det vi skal have fokus på, det er fremtiden, siger sundhedsdirektøren. Det er tilsyneladende ikke kun på Vesterløkke, at nogle ansatte oplever problemer med at drage læring, efter at der er sket en fejl eller utilsigtet hændelse. Fagbladet Sygeplejersken, der også har talt med de tidligere ansatte på Plejecenter Vesterløkke, har lavet en intern undersøgelse, hvor blandt andet 394 kommunalt ansatte sygeplejersker har svaret. Af dem har hver femte tilkendegivet, at man aldrig oplevede læring på baggrund af utilsigtede hændelser.",Søren Rahbek,Trekantområdet,2019-06-17T09:07:00+00:00,https://www.dr.dk/nyheder/regionale/trekanten/sygeplejersker-paa-plejecenter-har-sagt-op-i-protest-alvorlige-fejl-blev,DR
Sygeplejer får livstidsdom for drab på 85 patienter,Niels Högel fremkaldte hjertestop på patienter og forsøgte at genoplive dem for at få ros af kolleger.,,"Landsretten i tyske Oldenburg tæt på Bremen har i dag idømt sygeplejeren Niels Högel til fængsel på livstid for drab på 85 patienter. Det gør ham til nutidens værste seriemorder i Tyskland. Det skriver nyhedsbureauet, AP. Högel havde sprøjtet hjertemedicin og andre dødelige stoffer ind i de 85 patienter, der alle var mellem 34 og 96 år. Sygeplejeren var derfor fuldt ud klar over, at patienterne kunne dø af medicinen, han gav dem – men han holdt af følelsen af at genoplive folk, fremgik det under retssagen. Det kunne give ham ros og opbakning fra læger og sygeplejersker, som han arbejdede sammen med. Den 42-årige Högel slog patienterne ihjel over en periode fra år 2000 til 2005. Det skete på hospitalerne Oldenburg og Delmenhorst, hvor han arbejdede fra henholdsvis 1999-2002 og fra 2003-2005. Högel var tiltalt for drab på 100 patienter, men i 15 af sagerne blev han frikendt af domstolen grundet manglende beviser. I sin afgørelse sagde dommeren, at forbrydelsens karakter og omfang gør, at Högel næppe kan løslades efter 15 år, som det ellers er praksis i alvorlige drabssager i Tyskland. En psykolog har også fastslået, at sygeplejeren er staffeegnet. Det fastslås dog samtidigt, at han lider af en personlighedsforstyrrelse, men ikke i en sådan grad, at han kan erklæres psykisk syg. ”Men han har svært ved at føle skam, skyld, anger eller empati”, hed det. Da Högel onsdag fik det sidste ord i retten i Oldenburg, undskyldte han over for familierne til de mange ofre. - Jeg vil gerne helt oprigtigt undskylde for alt, hvad jeg gjorde mod jer over årene, sagde han. Hans forsvarer plæderede for, at han kun skulle dømmes for drab på 55 personer, 14 drabsforsøg og frikendelse i 31 tilfælde. Anklagemyndigheden havde krævet Högel dømt for 97 drab. Under forberedelsen til retssagen måtte man grave ligene af 130 døde patienter op for at gennemføre retsmedicinske undersøgelser, skriver AFP. Politiet har mistænkt Högel for sammenlagt at have dræbt over 200 mennesker. Den 42-årige sygeplejer afsoner i forvejen livsvarigt fængsel, da han i 2015 blev dømt for drab på to personer. /ritzau/dpa",,Udland,2019-06-06T08:25:00+00:00,https://www.dr.dk/nyheder/udland/sygeplejer-far-livstidsdom-drab-pa-85-patienter,DR
Politiet har brugt over 100 millioner på at beskytte Paludan i år,Alene valgkampen har kostet politiet mindst 69 millioner kroner. ,Dækker ikke overarbejde Dyr valgkamp,"Det har kostet politiet adskillige millioner at beskytte lederen af partiet Stram Kurs, Rasmus Paludan, i år - og særligt under den fire uger lange valgkamp. Det viser to aktindsigter, som DR Nyheder har fået. Fra 1. januar til valgdagen 5. juni 2019 har politiet brugt 100 millioner kroner på at sikre, at Rasmus Paludan har kunnet demonstrere og deltage i arrangementer rundt om i landet. - Udgifterne omfatter ressourcer til arrangementer og demonstrationer vedrørende partiet Stram Kurs samt den øvrige landsdækkende politimæssige indsats i forbindelse med folketingsvalget, oplyser Rigspolitiet. En væsentlig del af omkostningerne vedrører partiet Stram Kurs, skriver Rigspolitiet. Omkring 78 millioner kroner er gået til løn, 21 millioner er gået til det, politiet betegner som særlige ydelser, og cirka to millioner kroner er gået til indkvartering og forplejning af politifolk. Derudover er beløbet faktisk endnu større end de 100 millioner kroner i politiets opgørelse. Politifolkenes oparbejdede overarbejde er for eksempel ikke med i opgørelsen, men politiet skønner, at det vil lyde på 30-45 millioner kroner. De udgifter PET har haft, for eksempel til 24 timers livvagtsbeskyttelse og anden beskyttelse af Rasmus Paludan - særligt siden midten af april, er heller ikke medregnet. Det vil sige, at udgifter til livvagtsbeskyttelse af for eksempel fungerende statsminister Lars Løkke Rasmussen (V), Pia Kjærsgaard (DF), Søren Pape Poulsen (K), Inger Støjberg (V), Naser Khader (K) og Mette Frederiksen (S) heller ikke er medregnet. Forud for valgkampen var det de enkelte politikredse, som stod for sikkerheden omkring Rasmus Paludan, der vurderes at være alvorligt truet af militante islamister og personer med relation til danske bandemiljøer, har Politiets Efterretningstjeneste tidligere oplyst. Under valgkampen blev der iværksat en landsdækkende politiindsats, som både skulle stå for Rasmus Paludans sikkerhed, men også for de øvrige politikeres sikkerhed. Og alene under selve valgkampens fire uger, fra 7. maj til og med 5. juni 2019, skønner politiet at have brugt cirka 69 millioner kroner på sikkerheden - her er beløbet også uden udgifter til overarbejde. - Det er ikke muligt fuldstændigt at adskille ressourceforbruget, der alene vedrører partiet Stram Kurs fra den øvrige indsats, men det er Rigspolitiets vurdering, at en væsentlig del af omkostningerne vedrører partiet Stram Kurs, lyder det. Udgifterne bliver ikke til merudgifter for politiet, da pengene er taget fra andre opgaver. - Skønnet er ikke udtryk for reelle merudgifter forbundet med aktiviteten, idet personaleressourcerne i et betydeligt omfang er omprioriteret fra andre opgaver, skriver Rigspolitiet. I april lød det, at Rasmus Paludan i år havde kostet staten seks millioner kroner. I maj var beløbet ifølge Politiken vokset til 41 millioner kroner, og nu lyder beløbet altså på cirka 100 millioner kroner - uden udgifterne til overarbejde. DR Nyheder har tidligere fortalt, at trusler mod Rasmus Paludan førte til historisk stor politiindsats under valgkampen: Artiklen er blevet opdateret med yderligere oplysninger om PETs udgifter til livvagter.",Emma Toft,Indland,2019-06-11T10:08:00+00:00,https://www.dr.dk/nyheder/indland/politiet-har-brugt-over-100-millioner-paa-beskytte-paludan-i-aar,DR
,,,,,,,https://www.dr.dk/nyheder/tema/de-skjulte-overgreb-0,DR
,,,,,,,https://www.dr.dk/nyheder/tema/teledatasagen,DR
,,,,,,,https://www.dr.dk/nyheder/kultur/tema/er-du-virkelig-virkelig,DR
"Radikale Venstre: 'Prognosen for, at Mette Frederiksen kan blive statsminister, er god'","Socialdemokratiets formand har de seneste tre dage forhandlet med Enhedslisten, SF og Radikale Venstre. ",Strid om finansiering Mette F. tror på kompromiser,"For tredje gang i denne uge var Enhedslisten, SF og Radikale Venstre i dag mødt op ved Landstingssalen på Christiansborg for at forhandle om regeringsdannelsen med Mette Frederiksen (S), der er udpeget som kongelig undersøger. Og optimismen var stor hos Radikale Venstres formand, da han trådte ud fra dagens forhandlinger. Ifølge Morten Østergaard er der meget, partierne er enige om: - Det lader til, at det er muligt, at der bliver sat et fælles skib i søen, og at vi bliver enige om, hvor det skal sejle hen. Prognosen for at Mette Frederiksen kan blive statsminister, er god, sagde partiformanden. Temaet for forhandlingerne var søndag velfærd og finansiering. De tre partier, der har peget på Mette Frederiksen som kommende statsminister, kræver alle minimumsnormeringer i vuggestuer og børnehaver, et stop for nedskæringerne på uddannelser og et løft af velfærden, men partierne er uenige om finansieringen. Mens De Radikale vil finansiere et løft på velfærdsområdet med reformer, der skal få ledige, flygtninge og indvandrere i job, ønsker Enhedslisten, at penge til blandt andet minimumsnormeringer skal sikres ved at ændre beskatningen. Forud for dagens forhandlinger lagde politisk leder, Pernille Skipper, ikke skjul på, at Enhedslisten ikke vil lægge mandater til Radikale Venstres finansieringsmodel: - Det er vigtigt for Enhedslisten, at vi ikke stikker vores lange klamme fingre ned i lommerne på folkepensionister eller arbejdsløse, lød det. Til trods for at finansieringen ligner en knast i forhandlingerne, var det en opløftet Mette Frederiksen, der forlod Landstingssalen. Ligesom Morten Østergaard mener den socialdemokratiske formand, at enigheden er stor. - Vi har haft tre gode dage, og når vi taler velfærd, er der utrolig meget, vi er enige om. Vi skal så også vise danskerne, at vi kan finansiere det, vi har lovet, sagde Mette Frederiksen, inden hun tilføjede: - Der er stadig masser af skillelinjer på kryds og tværs i forhold til økonomien, og der skal laves nogle kompromiser. Men det tyder godt. Tirsdag fortsætter regeringsforhandlingerne med nye temaer.",Signe Mai Vilsbøll,Folketingsvalg,2019-06-09T19:45:00+00:00,https://www.dr.dk/nyheder/politik/folketingsvalg/radikale-venstre-prognosen-mette-frederiksen-kan-blive-statsminister,DR
,,,,,,,https://www.dr.dk/nyheder/tema/udrejsecenter-pa-lindholm,DR
,,,,,,,https://www.dr.dk/nyheder/tema/godhavn-sagen,DR
VIDEO Myten om Dannebrog er (formentlig) en løgn,I år fejrer Danmarks nationalflag 800-års fødselsdag.,,,René Just Poulsen,Indland,2019-06-14T08:00:00+00:00,https://www.dr.dk/nyheder/indland/video-myten-om-dannebrog-er-formentlig-en-loegn,DR
,,,,,,,https://www.dr.dk/nyheder/tema/khashoggi-sagen,DR
,,,,,,,https://www.dr.dk/nyheder/kultur/tema/superfans,DR
Sommerhus eller afbudsrejse? Sådan bliver vejret i sommerferien,"Danmarks Meteorologiske Institut forudser, at temperaturen i juli bliver lidt højere end normalt.",August: Varmt og solrigt,"Sommerferien nærmer sig for tusindvis af danskere. Selv om det hedder sig, at det ikke er vejret men derimod påklædningen, der er noget i vejen med, så er det alligevel vigtigt for mange. Her har Danmarks Meteorologiske Institut (DMI) godt nyt til danskerne. Vejreksperterne forudser, at man godt kan begynde at glæde sig til en sommerferie på de hjemlige breddegrader. Trykket over store dele af Europa er nemlig højere end normalt. - Det vil give generelt solrigt og også tørt sommervejr, men det mulige lavtryk over De Britiske Øer kan betyde, at der kan pumpes meget varm luft op over Danmark fra syd og give tordenbyger eller varme nætter, skriver DMI om juli måned i den seneste sæsonprognose. Der er desuden mulighed for, at juli måneds temperaturer bliver lidt højere end normalen. Dog med kortvarige passager af skyer, noget regn og lavere temperaturer. - Nedbørsmængden på landsplan ser ud at ende lidt under normalen, men risikoen for skybrud er let forhøjet og kan give lokale store udsving i mængden af regn geografisk og over måneden, forudser DMI. Har man først ferie til august, er der også noget at glæde sig til. - Temperaturen ser ud til at ende lidt over normalen, mens nedbørsmængderne ser ud til at ende omkring normalen med store usikkerheder. DMI vurderer det som ikke usandsynligt, at august i lighed med juli vil være præget af varmt og solrigt vejr, men dog med risiko for perioder med skyer, en del regn og køligere luft. Sæsonprognosen bliver opdateret igen midt i juli, oplyser DMI. Opdateret med citater fra Louise Gade, DR Vejret.",Mads Korsager Nielsen,Indland,2019-06-21T09:10:00+00:00,https://www.dr.dk/nyheder/indland/sommerhus-eller-afbudsrejse-saadan-bliver-vejret-i-sommerferien,DR
Socialdemokratiet vil sende flere penge mod ældre og unge,"Socialdemokratiet præsenterer et stort velfærdsudspil, der skal sende flere ressourcer til børn og ældre.",Første større udspil Vil have nyuddannede læger ud til yderområder,"I Herlev præsenterer Socialdemokratiets formand, Mette Frederiksen, i dag et stort velfærdsudspil. Præsentationen sker foran journalister og studerende på social- og sundhedshjælperuddannelsen. - Når livet spænder ben, så har vi behov for et stærkt velfærdssamfund, der griber os. Om det er fordi, vi bliver gamle eller får kræft. Det er derfor, vi er blevet socialdemokrater. - Rigtig meget i velfærdssamfundet fungerer godt. Men vi må også sige, at meget ikke fungerer godt nok. Alt for mange løber stærkt. Også for stærkt, siger Mette Frederiksen. Velfærdsudspillet er Socialdemokratiets første større udspil i valgkampen og indeholder en stribe tiltag. De tæller en velfærdslov, der skal sikre, at det offentlige forbrug på ældre og børn automatisk følger udviklingen i antallet af ældre og børn. Samtidig skal der findes tre milliarder kroner til direkte velfærd ved at bruge færre konsulenter i det offentlige. - Jeg tror ikke, at stigningen i brugen af konsulenter har gavnet jeres arbejde som sosu'er, eller at det har gavnet de ældre. Der bliver ansat flere og flere, der arbejder bag et skrivebord og laver New Public Management. - Men der er blevet færre af jer, der arbejder ude i virkeligheden, sagde Mette Frederiksen. Andre tiltag er flere pædagoger, mere hjemmehjælp, 1000 flere sygeplejersker og en fjernelse af uddannelsesloftet samt omprioriteringsbidraget, der årligt fjerner to procent af budgettet for uddannelser. - Vi skal af med besparelserne på uddannelser. Det er da mærkeligt, at vi politikere hele tiden siger, at uddannelse er det vigtigste. Og så har man skåret ned i fire år, siger Mette Frederiksen. Sidst vil Socialdemokratiet have læger under uddannelse et halvt år længere i almen praksis og tvinge nyuddannede læger til at være et halvt år i praksis et sted med lægemangel. - Det er et stort problem, at flere får længere og længere til en læge. Derfor må vi uddanne flere læger. Og så må vi bede nyuddannede læger om en tjenestepligt steder, hvor der mangler læger, sagde Mette Frederiksen. Dagens udspil vækker dog ikke udelt glæde. - I børnehaven og på sygehuset giver socialdemokraternes velfærdslov ikke forbedringer, skriver Enhedslistens politiske ordfører, Pernille Skipper, på Twitter. - Det er løfter om status quo. Det er løfter om ikke at forværre det uholdbare niveau, vi har i dag. Det kan vi ikke være bekendt over for velfærdens helte /ritzau/DR Nyheder",,Folketingsvalg,2019-05-13T11:24:00+00:00,https://www.dr.dk/nyheder/politik/folketingsvalg/socialdemokratiet-vil-sende-flere-penge-mod-aeldre-og-unge,DR
Fire belejrede byer i Syrien evakueres,"En aftale mellem Qatar og Iran betyder, at indespærrede beboere i fire byer i Syrien bliver flyttet til andre byer.",,"Evakueringen af fire belejrede byer i Syrien er i gang. Det sker som følge af en aftale, der er forhandlet på plads af Qatar og Iran, skriver franske AFP. Der er tale om byerne Zabadani og Madaya, som ligger i Damaskus-provinsen og er belejret af styrker, der er tro mod det syriske regime, samt Fua og Kefraya, der er belejret af oprørere og ligger i den nordvestlige Idlib-provins. Den britisk-baserede gruppe Det Syriske Observatorium for Menneskerettigheder bekræfter, at evakueringen er gået i gang. Ifølge gruppen er der tale om en evakuering af de shiamuslimske regeringstro indbyggere i Fua og Kefraya mod evakueringen af sunnimuslimske oprørere og deres familie samt civile i Zabadani og Madaya, skriver Reuters. En indbygger i Madaya fortæller til AFP, at omkring 2.200 personer forlader byen i omkring 65 busser. I alt forventes omkring 30.000 at blive evakueret. Aftalen falder på plads to måneder efter, at FN's øverste repræsentant i Damaskus advarede om, at ""en humanitær katastrofe"" var på vej i de fire belejrede byer i Syrien. Han forlangte øjeblikkelig adgang for nødhjælp til over 60.000 mennesker. /ritzau/",,Udland,2017-04-14T06:52:00+00:00,https://www.dr.dk/nyheder/udland/fire-belejrede-byer-i-syrien-evakueres,DR
"Flere studiepladser til sygeplejersker, men færre ansøgere: Christina har søgt og vil gerne gøre en forskel",I Region Midtjylland kommer der 120 nye pladser til sygeplejerskestuderende det kommende år.,Studerende vil give et øget pres Flere kan læse til sygeplejerske i år Her er kommet eller kommer der flere studiepladser,"I år har 4.991 håbefulde personer ansøgt om at blive optaget på sygeplejerskeuddannelsen. Det er to procent færre end sidste år, men det gør ikke desto mindre uddannelsen til den anden mest populære efter pædagog, hvis man kigger på antallet af ansøgninger. Det viser netop offentliggjorte tal fra Uddannelses- og Forskningsministeriet, efter at ansøgningsfristen til videregående uddannelser lukkede i går. En af de måske kommende sygeplejerskestuderende er 27-årige Christina Kessler Jensen fra Skanderborg. - Det betyder mest for mig, at det giver mening at gå på arbejde. Man gør en forskel for andre. Det er ikke bare et 'otte til fire'-job, hvor det er lige meget, om du har været der eller ej, siger hun. Der er godt brug for sådan nogen som Christina Kessler Jensen, for der er mangel på sygeplejersker. Derfor udvider professionsskolerne over hele landet antallet af pladser på deres sygeplejerskeuddannelser. - Jeg synes, det er mega fedt, og sandsynligheden for at komme ind er større, når de øger optaget. Forhåbentlig kommer der flere ud i den offentlige sektor, siger Christina Kessler Jensen. Ifølge Styrelsen for Arbejdsmarked og Rekruttering mangler der 1.030 sygeplejersker på landsplan. Det er også tilfældet på Regionshospitalet Horsens. Her manglede den medicinske afdeling ti sygeplejersker i januar, fortæller oversygeplejerske Hanne Gyldenløve. - I dag har vi ansat det personale, vi skal, men vi har også ansat flere social- og sundhedsassistenter, end vi har haft tidligere, siger hun. Derfor ser hun frem til at få uddannet flere sygeplejersker, og afdelingen er klar til at tage imod flere sygeplejestuderende. - Der vil være flere med på en stuegang, for det er noget af det, de skal lære. Der vil være flere med til at hjælpe patienten, så det bliver et øget pres. Men alle kender formålet og er glade for formålet, siger Hanne Gyldenløve. I Region Midtjylland kommer der 120 nye pladser til sygeplejestuderende det kommende år. 30 af de nye pladser er i Silkeborg, hvor der lige nu er travlt for at gøre pladserne klar, siger uddannelsesleder på sygeplejerskeuddannelsen på VIA i Silkeborg Birgitte Hindsgaul. - Indholdsmæssigt er uddannelsen den samme, men jeg skal heller ikke lægge skjul på, at jeg er glad for, at vi har august måned, inden de studerende møder ind, så vi er velforberedte, når jeg møder de studerende til september, siger hun. Sidste år var der knap 1.270 studiepladser for lidt i forhold til antallet af ansøgninger på sygeplejerskeuddannelsen. Ansøgerne får først svar på, om de er blevet optaget på deres drømmestudie den 26. juni.",Sofie Møller Themsen,Østjylland,2019-07-05T16:32:00+00:00,https://www.dr.dk/nyheder/regionale/oestjylland/flere-studiepladser-til-sygeplejersker-men-faerre-ansoegere-christina,DR
Helene og Lisbeth vendte supersygehus ryggen og tog til Norge: Nu vender de hjem til bedre løn,To anæstesisygeplejersker har vundet deres lønkamp mod Aarhus Universitetshospital.,Både bedre tillæg og bedre vilkår Dansk Sygeplejeråd klapper i hænderne Kan betyde bedre løn for kollegerne,"Nogle gange ved man ikke, hvad man har, før man mister det. Det er tilsyneladende den erkendelse, Aarhus Universitetshospital er nået frem til. I hvert fald vender to anæstesisygeplejersker nu tilbage til supersygehuset, efter at ledelsen har bejlet til dem. De to erfarne anæstesisygeplejersker Helene Frøkjær og Lisbeth Østergaard kritiserede i foråret forgæves tildelingen af kvalifikationstillæg, fordi de kunne se, at deres løn blev overhalet af mindre erfarne kollegaer. Tillægget er delt op i fem trin og tildeles efter kompetencer. Men det, der faldt de to anæstesisygeplejersker for brystet, var, at man kunne starte på et lavere kompetenceniveau og stadig få et højere tillæg end dem på trinnet over, da den økonomiske spændvidde på det enkelte trin var så stor. Derfor sagde de op og rejste til Norge, hvor de i øjeblikket arbejder som vikarer i Trondhjem - 1.000 kilometer nord for Aarhus og deres gamle arbejdsplads. Men til efteråret er de tilbage igen på deres gamle afdeling - til en højere løn og bedre vilkår. På sygehuset i Trondhjem mener Helene Frøkjær, at hendes historie kan bruges af kollegerne i Danmark. - De kan jo i hvert fald se, at det nogle gange lønner sig at åbne munden og tage konsekvensen af det, man tror på, siger hun. Tillæggene til de to anæstesisygeplejersker stiger med henholdsvis 10.000 kroner og 14.000 kroner om året. Der er omkring 200 stillinger som anæstesisygeplejerske på Aarhus Universitetshospital, men hver 10. af dem er ledig. Manglen på kvalificeret personale kan være forklaringen på, at Helene Frøkjær og Lisbeth Østergaard nu får de lønstigninger, som de ikke kunne få i foråret. - Det betyder, at afdelingen har været nødt til at tænke alternativt, hvis de skal kunne rekruttere personale igen, så det har selvfølgelig været det helt rigtige tidspunkt, det skete på, siger Helene Frøkjær. De to sygeplejersker får ikke bare en bedre løn - de får også mere fleksible arbejdsbetingelser. Helene Frøkjær får lov til at dele stillingen på Aarhus Universitetshospital de første fem måneder, så hun også kan arbejde på sygehuset i Randers. Og de får begge mulighed for at spare deres afspadsering op, så de kan tage til Norge som vikarer i tre uger om året. Uden at skulle bruge deres ferie på det. De sidste måneders anstrengelser har været det hele værd, siger Lisbeth Østergaard. - Det har været tre fantastiske måneder. Det har været en gevinst for mig både fagligt og på det personlige plan, siger hun. Men Lisbeth Østergaard ved også godt, at hun har helt særlige muligheder, fordi hun er anæstesisygeplejerske. - Jeg havde ikke gjort det, hvis der stod tyve mennesker i kø for at få min stilling. Jeg gjorde det, fordi det var muligt. Sygehusledelsen var i sin tid enig i, at der var noget galt, men alligevel er der først kommet en aftale på plads nu. Sygehusets sygeplejefaglige direktør Inge Pia Christensen vil ikke interviewes om lønkampen, men hun skriver i en sms, at der fortsat er fokus på en mere gennemsigtig og retfærdig lønmodel. Dansk Sygeplejeråd vurderer, at der vil mangle 6.000 sygeplejersker i Danmark i 2025. I sygeplejerskernes fagforening DSR mener næstformand Dorthe Boe Danbjørg, at de to aarhusianske sygeplejersker har gjort det helt rigtige. - De har sat handling bag deres ord og har ikke ønsket at gå på arbejde til en løn, de ikke mente var høj nok, så jeg synes faktisk, det er prisværdigt, at de handler og ikke ville stille sig tilfredse med det, arbejdsgiver havde tilbudt dem, forklarer hun. Dorthe Boe Danbjørg kan ikke se noget forkert i, at sygeplejersker udnytter, at der er mange ledige stillinger. - Vi er i en situation nu, hvor der er mangel på sygeplejersker, og arbejdsgiver er udfordret på at få kompetente og erfarne sygeplejersker, og derfor mener vi, det er helt rimeligt, at sygeplejersker stiller lønkrav. Og kan de ikke få det opfyldt på det ene sygehus, må de jo få det på det andet, siger hun. Til efteråret vil DSR lave en kampagne over for de danske sygeplejersker, der skal få flere til at stille lønkrav og kræve en forhandling. - Jeg tror, der er en kultur i det offentlige, hvor der ikke bliver forhandlet så meget løn, og vi vil gerne være med til at vise, at det er helt naturligt at forhandle løn, når man tager et nyt job, lyder det fra Dorthe Boe Danbjørg. Anders Kühnau (S), der både er regionsrådsformand i Region Midtjylland og formand for Danske Regioners løn- og praksisudvalg, mener da også, at personalemangel kan gøre det nemmere at presse lønnen op. - I en situation, hvor der er mangel på sygeplejersker, vil der være en ekstra opmærksomhed på, om vi har de rette lønstrukturer. Det tænker jeg er helt naturligt, siger han. Helene Frøkjær og Lisbeth Østergaard glæder sig til at komme hjem til Danmark igen, men de er glade for, at de traf den svære beslutning i foråret. - Det har været enormt givende det her, og jeg kan kun anbefale det, selvom det selvfølgelig også har været hårdt, siger Helene Frøkjær. Ifølge tal fra Dansk Sygeplejeråd har 4.932 danske sygeplejersker fra 2008 til 2018 fået en norsk autorisation, så de kan arbejde i Norge. Autorisationen gælder for livstid. De to sygeplejerskers kritik af systemet for kvalifikationsløn har fået ledelsen på Aarhus Universitetshospital til at forhandle med dansk Sygeplejeråd om en ny aftale, siger lægefaglig direktør Claus Thomsen. I dag kan nyansatte sygeplejersker overhale kollegaer, der har været ansat i årevis, fordi nyansatte har krav på en lønforhandling. - Vi vil gerne ende med en struktur, hvor det ikke handler om, hvornår man er ansat på sygehuset, men hvilke kvalifikationer, man har, siger Claus Thomsen. Når de to anastæsi-sygeplejersker så har fået alle deres krav opfyldt, så kan det skyldes, at der er hårdt brug for anæstesi-sygeplejersker, mener Claus Thomsen. - Det er klart, at i en situation, hvor der er mangel på de kompetencer, man har, så er det lettere at forhandle sig til en højere løn. I det her tilfælde blev de to sygeplejersker nyansat og derfor havde de mulighed for at forhandle deres løn, forklarer han. Aftalen om de 4.500 sygeplejersker på Aarhus Universitetshospital skal forhandles færdig med Dansk Sygeplejeråd efter sommerferien. OPDATERET 15/07/2019 10:32: Kommentar fra sygehusdirektør Claus Thomsen tilføjet.",Heikki Yding,Østjylland,2019-07-15T07:31:00+00:00,https://www.dr.dk/nyheder/regionale/oestjylland/helene-og-lisbeth-vendte-supersygehus-ryggen-og-tog-til-norge-nu,DR
Færre har søgt ind på en videregående uddannelse,88.754 personer har søgt ind på en videregående uddannelse. Sidste år var ansøgertallet 89.700.,"Færre vil være sygeplejerske, lærer og pædagog Begge frister er udløbet","88.754 personer har søgt ind på en videregående uddannelse. Det skriver den nyudnævnte uddannelses- og forskningsminister, Ane Halsboe-Jørgensen (S), på Twitter. - Stærkt at så mange har lyst til at uddanne sig. Det handler om vores fremtid, skriver hun. Fristen for at søge ind på en videregående uddannelse via kvote 1 lukkede i dag klokken 12. Det er et lille fald fra ansøgertallet fra sidste år, hvor 89.700 søgte ind. Det giver 946 færre ansøgere i år. Færre end tidligere har søgt ind på sygeplejerske-, pædagog- og skolelærer-uddannelsen, oplyser Uddannelses- og Forskningsministeriet i en pressemeddelelse. Knap 6.000 har søgt ind på pædagog-uddannelsen, og det er et fald på syv procent i forhold til ansøgertallet sidste år. Selvom uddannelses- og forskningsminister, Ane Halsboe-Jørgensen (S) glæder sig over, at knap 90.000 har søgt ind på de videregående uddannelser, havde hun håbet, at flere havde søgt ind på netop de uddannelser: - Regeringens projekt er at styrke velfærden i Danmark, og til det har vi har brug for blandt andre dygtige skolelærere, pædagoger og sygeplejersker - og brug for flere af dem, udtaler hun i pressemeddelelsen og uddyber: - Vi skal gøre uddannelserne endnu mere attraktive, og det arbejde stiller jeg mig nu i spidsen for. Det område, der oplever det største fald, er hos humaniora, oplyser Uddannelses- og Forskningsministeriet i pressemeddelsen, der har fået 14 procent færre ansøgere. Nu er begge frister for at søge ind til studiestart efter sommerferien overskredet. Kvote 2-ansøgere skulle sende deres ansøgning afsted allerede i marts måned. Der sendte 51.622 en ansøgning afsted, hvor de bliver vurderet på andet end deres karaktergennemsnit fra en gymnasial uddannelse. Det kan for eksempel være relevant arbejde eller et højskole-ophold. Hvis du søger via kvote 1, vurderes du udelukkende på karaktergennemsnittet fra din gymnasiale uddannelse. Den 26. juli får alle ansøgere svar på deres ansøgning.",Thea Deleuran Müller,Indland,2019-07-05T13:35:00+00:00,https://www.dr.dk/nyheder/indland/faerre-har-soegt-ind-paa-en-videregaaende-uddannelse,DR
"Færre vil være pædagog, sygeplejerske og skolelærer",Pædagog- og sygeplejerskeuddannelserne er fortsat de to mest populære uddannelser.,,"Klokken 12 udløb ansøgningsfristen for at søge en videregående uddannelse, hvis du vil starte på et studie på den anden side af sommerferien. I alt 88.754 håbefulde ansøgere har sendt en ansøgning afsted, og færre end tidligere vil være sygeplejersker, folkeskolelærer og pædagoger. Omvendt er der tikket flere ansøgere ind til uddannelser som finansøkonom og bygningskonstruktør. Se de 10 mest søgte uddannelser her. Pædagog topper over listen af de mest søgte uddannelser og har fået 5.956 ansøgere. Selvom uddannelsen stadig er nummer et, er det faktisk et fald på syv procent i forhold til ansøgertallet sidste år. Det tager 3,5 år at blive uddannet pædagog, og uddannelsen skulle gerne klæde dig på til både at kunne arbejde med børn, unge og voksne. Nummer to på listen er uddannelsen som sygeplejerske, hvor 4.991 har søgt ind i år. Det er et lille fald fra sidste år på to procent. Som pædagoguddannelsen er uddannelsen som sygeplejerske også en professionsbachelor, som tager 3,5 år. På tredjepladsen over de mest populære studier er medicin, som har oplevet en stigning på to procent i forhold til ansøgertallet fra sidste år. I år har 3.860 personer søgt ind på uddannelsen. Det tager tre år at få en bachelor i medicin, som er en universitetsuddannelse, som kan læses både i København, Aalborg, Odense og Aarhus. Hvis ønsket er at blive læge, skal du bygge ovenpå med videre uddannelse. Den fjerde mest populære uddannelse er som diplomingeniør, som har fået 3.588 ansøgere, der har sat den uddannelse som deres førsteprioritet. Det er et fald på seks procent i forhold til tallet i 2018. Uddannelsen som diplomingenør tager 3,5 år. Civilingeniør-uddannelsen har fået lokket to procent flere ansøgninger til sig siden sidste år. 3.531 har søgt ind i år, hvor 3.476 søgte ind sidste år. Der er flere måde at blive civilingeniør på, men hos for eksempel Aarhus Universitet tager uddannelsen fem år, idet det både indebærer en tre-årig bachelor-uddannelse og en to-årig overbygning i form af en kandidat-uddannelsen. Nummer seks på listen er erhvervsøkonomi, selvom uddannelsen faktisk har fået færre ansøgere i forhold til sidste år. Helt præcis er det 224 færre antal ansøgere, hvilket er et fald på syv procent. 3.118 har søgt ind på uddannelsen i år. Uddannelsen er en bacheloruddannelse på tre år. Socialrådgiver-uddannelse ligger nummer syv på listen, men oplever også et fald i antal ansøgere. 3.056 har søgt ind i år mod 3.330 sidste år. Det er et fald på ni procent. Det tager 3,5 år at blive uddannet socialrådgiver, som er en professionsbachelor. Færre har også søgt ind på uddannelsen som folkeskolelærer, som har fået 3.001 ansøgninger, og det er 111 færre end sidste år. Det er et fald på fire procent. Det tager fire år at blive uddannet folkeskolelærer. Psykologi-uddannelsen er et af de studier, der får flere ansøgninger i forhold til sidste år. 133 for at være helt præcis, og det er en stigning på fem procent. 2.616 ansøgere har søgt ind på den uddannelse. Det tager tre år at få en bachelor i psykologi, og hvis du drømmer om at blive praktiserende psykolog, skal der en to-årig kandidat-uddannelsen oveni, og til slut en to-årig praktisk uddannelse. Nummer 10 på listen er jura, som har oplevet en lille stigning i ansøgertal på én procent. Ansøgertallet er 2.462, hvilket er 21 flere end sidste år. Tre år tager det at få en bachelor i jura. Derefter er det muligt at uddanne sig til jurist ved at bygge en to-årig kandiat-uddannelse oven på bacheloren. Du kan se hele listen over de 25 mest søgte uddannelser ved at klikke her.",Thea Deleuran Müller,Indland,2019-07-05T14:06:00+00:00,https://www.dr.dk/nyheder/indland/faerre-vil-vaere-paedagog-sygeplejerske-og-skolelaerer,DR
Flere håbefulde ansøgere får i nat tilbudt en studieplads: 65.714 er kommet ind,"Én procent flere end sidste år er blevet optaget, lyder det fra Uddannelses- og Forskningsministeriet.",Flere læger og sygeplejersker Flere tusind bliver afvist,"Kort efter midnat i nat får over 65.000 beskeden om, at de er kommet ind på en videregående uddannelse. Det er det næsthøjeste antal optagede nogensinde, skriver Uddannelses- og Forskningsministeriet i en pressemeddelelse. Ansøgerne har i gennemsnit søgt 2,7 forskellige uddannelser, og 82 procent er kommet ind på deres første prioritet. Og hos uddannelses- og forskningsminister Ane Halsboe-Jørgensen (S) er der glæde over, at så mange unge får opfyldt deres ønske om en studieplads. - Jeg håber, de får en god studietid, gør sig umage, følger deres nysgerrighed og dyrker fællesskabet. Vi skal have hele mennesker på vores uddannelser, udtaler ministeren i pressemeddelelsen. Ministeren er også 'meget tilfreds med', at der er optaget syv procent flere på sygeplejerskeuddannelsen, og at der er flere optaget uden for de store byer. - Der er brug for hver og én for at skabe et bedre og mere nært sundhedsvæsen. Og så er der optaget flere sygeplejersker uden for de store byer. Det er godt, for vi har brug for dygtige sygeplejersker i hele Danmark, siger Ane Halsboe-Jørgensen. Også på medicin-studiet er der optaget 14 procent flere end sidste år. På både medicin- og sygeplejerskestudierne er der også flere pladser i år end tidligere. De nye tal afslører også, at færre er blevet optaget på andre centrale velfærdsuddannelser som skolelærer- og pædagoguddannelsen. På sidstnævnte er der et fald på to procent i forhold til sidste år. I 2013 kom 5.330 ind på pædagoguddannelsen, og i år er der 4.869 optagne på studiet. Mens 82 procent er kommet ind på deres førsteprioritet, er der også nogle, der bliver skuffede. 8.416 kvalificerede ansøgere får nemlig ikke et optagelsesbrev i indbakken i nat, og selvom det er lige over tusind færre i forhold til sidste år, skal de huske, at et afslag ikke er jordens undergang, lyder det fra ministeren: - Der er stadig mange muligheder for at komme i gang med en uddannelse. Man kan se, om der er ledige pladser på en uddannelse, der minder om den, man har søgt optagelse på –måske et andet sted i landet, udtaler ministeren i pressemeddelelsen, hvor hun understreger, at der altid er en vej videre. I alt havde 88.757 håbefulde ansøgere søgt om en plads på en videregående uddannelse via enten kvote 1 eller 2. Omtrent en tredjedel af de optagne er under 21 år. Kilde: Undervisningsministeriet",Thea Deleuran Müller,Indland,2019-07-25T16:00:00+00:00,https://www.dr.dk/nyheder/indland/flere-haabefulde-ansoegere-faar-i-nat-tilbudt-en-studieplads-65714-er-kommet-ind,DR
,,,,,,,https://www.dr.dk/nyheder/viden/tema/forste-stop-manen,DR
Mand hårdt såret og betjent ramt af skud på Tåsinge,En gerningsmand er hårdt såret sendt på hospitalet. En betjent er skudt i overarmen.,Forsøgte dialog,"En betjent er ramt af skud i overarmen i forbindelse med en politiaktion på Tåsinge, men har det efter omstændighederne godt. Det oplyser Fyns Politi i en pressemeddelelse. En gerningsmand er desuden hårdt såret. Det fremgår ikke af pressemeddelelsen, hvordan gerningsmanden er såret. Det oplyses ligeledes heller ikke, hvem der skal have skudt betjenten i overarmen. I meddelelsen, der er udsendt tidligt tirsdag aften, oplyser politiet, at aktionen er afsluttet. - I forbindelse med aktionen er gerningsmanden blevet hårdt såret og på vej til OUH. De pårørende er underrettet. - Fyns Politi oplyser yderligere at en kollega i forbindelse med aktionener blevet ramt i overarmen af et skud. Kollegaens pårørende er underrettet og han behandles på OUH. Han har det efter omstændighederne godt, lyder det i pressemeddelelsen. Det var tirsdag klokken 13.13, at politiet modtog en anmeldelsen om, at en person i en ejendom nær Bjerreby på Tåsinge havde afgivet trusler med et våben og senere skud mod en anden person og herefter forskanset sig i sit hus. Flere patruljer blev herefter sendt til adressen. Ifølge det regionale medie fyens.dk oplyste politiet klokken 16.30, at det uden held forsøgte at komme i dialog med manden. Og ifølge mediets reporter på stedet lød der klokken 16.35 et enkelt skud. Lige derefter kørte en ambulance til ejendommen. Ti minutter senere lød flere skud, og i alt kunne man høre 11 skud. Ved 17.30-tiden kørte ambulancen så væk med manden og betjente siddende bagi, rapporterer fyens.dk. Politiet ønsker ikke at komme med yderligere oplysninger til sagen og henviser til, at Den Uafhængige Politianklagemyndighed (DUP) overtager efterforskningen i sagen, som det er for vane i sådanne sager. /ritzau/",,Indland,2019-07-30T16:04:00+00:00,https://www.dr.dk/nyheder/indland/mand-haardt-saaret-og-betjent-ramt-af-skud-paa-taasinge,DR
,,,,,,,https://www.dr.dk/nyheder/tema/bidragssatser,DR
Evakuering i sneglefart: Hundredvis af syge venter nær Damaskus,"Kun 29 af de 494 mennesker, som FN ønsker evakueret fra Østghouta, er kommet ud efter tre dages indsats.",,"Over 400 patienter, som står på FN's liste over mennesker, der venter på at blive evakueret fra en belejret by i Syrien, må igen væbne sig med tålmodighed. Hjælpeorganisationen Røde Kors siger fredag, at kun 29 patienter er evakueret fra byen sammen med deres familier. De er bragt til den syriske hovedstad, Damaskus, hvor de skal have lægebehandling. Det har taget Røde Kors og søsterorganisationen Syrisk Røde Halvmåne tre dage at evakuere patienterne og deres familiemedlemmer fra forstaden Østghouta. De bliver kørt videre til hospitaler i Damaskus, der ligger kun få minutters kørsel fra Østghouta, men som indbyggerne har været fuldkommen afskåret fra at få adgang til. Det er ikke umiddelbart klart, om de 29 patienter, der er blevet evakueret fra Østghouta nu, står på FN's liste over de 494 patienter, som har akut brug for lægehjælp. Det er et halvt år siden, at FN afleverede en liste til de syriske myndigheder med navnene på de patienter, der skal evakueres. De pågældende har alvorlige krigsskader eller lider af nyresvigt, alvorlig underernæring, kræft og andre alvorlige sygdomme. /ritzau/AP",,Udland,2017-12-29T21:15:00+00:00,https://www.dr.dk/nyheder/udland/evakuering-i-sneglefart-hundredvis-af-syge-venter-naer-damaskus,DR
To ud af tre læger er utilfredse med Sundhedsplatformen: ’Det er en katastrofe’,Region Sjællands og Region Hovedstadens elektroniske patientjournal møder kritik i intern undersøgelse.,"’En katastrofe’ ’En tømrer vil ikke bruge en hammer, der ikke kan slå søm i’ 'Det er ikke uventet'","67 procent af lægerne i Region Sjælland og Region Hovedstaden har tilkendegivet, at de enten er ’utilfredse’ eller ’meget utilfredse’ med it-systemet Sundhedsplatformen, der tidligere har fået kritik af en lang række læger. Det viser den første tilfredshedsundersøgelse blandt sundhedspersonalet i Region Sjælland og Region Hovedstaden, der blev offentliggjort i dag klokken 13. Tilfredshedsundersøgelsen skal bruges til at blive klogere på, hvordan Sundhedsplatformen er som arbejdsredskab for personalet på regionens hospitaler, og hvordan det kan forbedres. Undersøgelsen viser også, at sundhedspersonalet i Region Sjælland er mere utilfredse med Sundhedsplatformen end i Region Hovedstaden. 41 procent af alle sundhedsfaglige brugere af Sundhedsplatformen har svaret enten 'utilfreds' eller 'meget utilfreds'. Overlæge på medicinsk afdeling i Roskilde Peter Marckmann mener, det er en katastrofe, at så stor en del af lægerne er utilfredse med computerprogrammet. - Det er en katastrofe, at så stor en del af de lægelige medarbejdere føler, at de har et dårligt redskab at arbejde med. Sundhedsplatformen er det vigtigste værktøj i vores daglige arbejde, og hvis det ikke fungerer, går det både udover vores effektivitet og patienternes sikkerhed, siger Peter Marckmann. Han mener, at risikoen for fejl i arbejdet med patienterne er øget, fordi it-systemet fungerer så dårligt. - Systemet er så uoverskueligt og usmidigt, at det fremmer risikoen for fejl, som kan være rigtig farlige for patienterne. De risikerer at få forkerte doser af medicin eller den forkerte medicin. Ifølge overlægen lovede koncerndirektør i Region Sjælland Leif Panduro på et møde tirsdag for overlægerne i Roskilde, at man fortsat arbejder med forbedringer af Sundhedsplatformen. Men overlæge Peter Marckmann har mistet tålmodigheden. - Man kan lappe lige så meget, man har lyst til, og man kommer ingen vegne. Det er stadigvæk lige så håbløst, tidskrævende og uoverskueligt, som det hele tiden har været. Overlægen henviser til de gentagne gange, sundhedspersonalet har fået at vide, at der kommer forbedringer på Sundhedsplatformen, uden der er sket mere i sagen. - En tømrer vil aldrig nogensinde finde sig i at arbejde med en sav, der ikke kan save, eller en hammer, der ikke kan slå søm i. Det er helt til grin, understreger Peter Marckmann. Koncerndirektør i Region Sjælland Leif Panduro Jensen siger til undersøgelsen, at hovedkonklusionerne ikke er helt uventet og viser, at regionen stadig har et stort arbejde foran sig. - De udfordringer, som undersøgelsen afslører ved Sundhedsplatformen, er heldigvis også dem, vi har meget fokus på. Men rapporten understreger behovet for, at vi sætter tempoet op. OPDATERET KL. 13.38: Artiklen er opdateret med faktaafsnittet 'Om undersøgelsen'.",Trine Warrer Juul,Sjælland,2019-11-07T12:14:00+00:00,https://www.dr.dk/nyheder/regionale/sjaelland/ud-af-tre-laeger-er-utilfredse-med-sundhedsplatformen-det-er-en,DR
Ny brist i Sundhedsplatformen: Fejl i medicinoplysninger hos 2.310 patienter,"Dybt problematisk at man ikke kan stole på oplysninger fra it-systemet, mener læger og sygeplejersker.",Forkerte oplysninger ødelægger tillid til systemet Region: Ingen patienter burde være i fare,"En fejl i it-systemet Sundhedsplatformen betyder, at der har stået forkerte oplysninger i Det Fælles Medicinkort hos 2.310 patienter i Region Hovedstaden og Region Sjælland. Medicinkortet bruges af læger, sygeplejersker og sundhedspersonale til at orientere sig i, hvilket og hvor meget medicin en patient skal have. Fejlen betyder, at ordinationer har fremgået dobbelt på medicinkortet. Det drejer sig blandt andet om kræftmedicin, fremgår det af en skriftlig orientering fra de to regioner. Det er dybt problematisk, at der er fejl i de oplysninger, som sygeplejerskerne bruger til at udlevere den korrekte medicin til patienterne, siger Ulla Birk Johansen, der er kredsformand for sygeplejerskerne i Kreds Sjælland. - Jeg bliver meget rystet. Jeg bliver urolig på sygeplejerskernes vegne, for de har brug for arbejdsredskaber, der understøtter patienternes sikkerhed. Men jeg bliver også urolig på patienternes vegne, for de skal kunne stole på de ordinationer, de får i sundhedsvæsenet, siger Ulla Birk Johansen. Det er over fire år siden, it-systemet Sundhedsplatformen blev taget i brug på de første hospitaler i Region Hovedstaden og Region Sjælland, og det er langt fra første gang, der er problemer med kommunikationen med Det Fælles Medicinkort. - Det er foruroligende, at vi ikke kan stole på de systemer, som vi nu har haft et par år, siger Ulla Birk Johansen. For Jacob Rosenberg, der er læge på Herlev Hospital og regionsrådsmedlem i Region Hovedstaden for De Konservative, er der ikke meget tillid tilbage til systemet. - Den (tilliden, red.) ligger på et meget lille sted. Det her er endnu en ny fejl, der opstår ud af det blå, og det giver en enorm utryghed for personalet og patienterne, siger han. Risikoen for, at den aktuelle fejl har ført til, at nogle patienter har fået mere medicin, end de burde, er ikke stor, lyder vurderingen fra Thomas Houe, der er sundhedsfaglig vicedirektør i det Akutte Patientsikkerhedsteam hos Region Hovedstaden og Region Sjælland. - Medicinen er udleveret korrekt fra hospitalet, og doseringen på medicinæsken står korrekt. Det er kun i det Fælles Medicinkort, at det står forkert, siger han. Risikoen opstår, i de situationer, hvor ansatte på plejehjem og institutioner udleverer medicin til en borger, siger han. - I de tilfælde, hvor det er andre end patienten selv, der hælder medicinen op, kan man ikke udelukke, at det foretages efter det, der står i det Fælles Medicinkort. Og så er der en potentiel risiko for, at der administreres, så der indtages dobbelt dosis af medicinen, siger han. En del af de ordinationer, der er optrådt dobbelt i medicinkortet, er kræftmedicin, hvor en dobbeltdosis kan være farlig. - Derfor er det selvfølgelig vigtig for os at være sikre på, at der ikke er sket fejl. Vi anser risikoen for at være beskeden, men vi bliver selvfølgelig nødt til at være helt sikre, siger Thomas Houe. Derfor er regionerne nu i gang med at fastlægge, hvilke patienter, der har fået ordineret for meget medicin i deres medicinkort og kontakte dem, der bør have besked. Fejlen berører patienter, der har fået ordineret medicin fra hospitalerne i Region Hovedstaden og Region Sjælland i dagene 16. - 23. juli. Ved en fejl stod der tidligere, at Jacob Rosenberg er fra Liberal Alliance. Han er fra De Konservative, og det er nu rettet.",Ida Nathan,København,2020-08-08T07:00:00+00:00,https://www.dr.dk/nyheder/regionale/hovedstadsomraadet/ny-brist-i-sundhedsplatformen-fejl-i-medicinoplysninger-hos,DR
Finskytte blev sat ind: 27-årig mand havde forskanset sig med sin fireårige datter,Politiet har i eftermiddag været talstærkt til stede i Bispehaven i det vestlige Aarhus.,Frygtede skader på datteren Beboere evakueret,"Det udløste en større politiaktion, da en 27-årig mand tidligere i dag havde forskanset sig med sine fireårige datter i en lejlighed. Aktionen foregik på Hasle Centervej i Bispehaven i det vestlige Aarhus. Kort før klokken 16 blev manden anholdt, da det blev besluttet at trænge ind i lejligheden. Indtrængningen og anholdelsen forløb uden problemer, oplyser Østjyllands Politi. Svært bevæbnede betjente fra politiets aktionsstyrke udstyret med våben med kikkertsigte har ellers været sat ind under politiaktionen. Det fremgår af billeder fra stedet. Politiets aktionsstyrke er specialtrænede politifolk, der indsættes, hvis der er en gidselsituation i gang, i tilfælde af terror eller ved anholdelse af særligt farlige personer. - Østjyllands Politi sendte flere patruljer til stedet for at få kontakt til den 27-årige mand, da der var frygt for, at han måske ville gøre skade på den 4-årige pige, skriver politiet i en pressemeddelselse. - Politiet fik hurtigt kontakt til personerne i lejligheden, og der blev løbende forhandlet og kommunikeret, lyder det videre. Den fireårige pige er ikke kommet til skade og har det efter omstændighederne godt. Den 27-årige mand er blevet sigtet for trusler på livet og bliver kørt til afhøring på politigården i Aarhus, hvor der vil blive taget stilling til, om han skal fremstilles i grundlovsforhør i morgen. En beboer i den opgang, hvor politiet var talstærkt til stede, fortæller til BT, at politifolk ved 12-tiden begyndte at ringe på for at fortælle beboerne, at der var problemer i en lejlighed på 6. sal. Østjyllands Politi oplyser, at de øvrige beboere i opgangen blev evakueret, da 'politiet ikke ville tage nogen chancer, inden man havde det fulde overblik over situationen'. - Der var dog på intet tidspunkt nogen fare for de øvrige beboere, lyder det i pressemeddelelsen. Politiet arbejder fortsat i lejligheden, mens de evakuerede beboere har fået lov til at vende retur.",Anna Sol Jørgensen,Indland,2019-08-04T13:50:00+00:00,https://www.dr.dk/nyheder/indland/finskytte-blev-sat-ind-27-aarig-mand-havde-forskanset-sig-med-sin-fireaarige-datter,DR
'Jeg får det helt dårligt bare ved at se en politibil',"Forsøg med en psykiatrisk sygeplejerske i politibilen glæder Ulla, der er blevet tvangsindlagt mere end 50 gange","Ulla Rønnow fortæller om, hvordan en psykiatrisk sygeplejerske vil kunne hjælpe hende: Dårlige erfaringer med politiet Sparring mellem betjente og sygeplejersker Uniformer virker provokerende","Et nyt samarbejde mellem politi og psykiatri skal være med til at løfte politiets akutopgaver med personer, der er til fare for sig selv og andre. Fra i dag vil der i fire af landets politikredse sidde en psykiatrisk sygeplejerske på passagersædet, når politiet rykker ud til akutopgaver med psykisk syge personer. Det er ikke kun politiet, der glæder sig over den ændring. Det gør blandt andet 37-årige Ulla Rønnow fra Hinnerup også. - Det er megagodt og nødvendigt. Jeg synes, at det er på tide, siger hun. Udover at være mor til to er hun diagnosticeret med den psykiatriske sygdom borderline, der gør, at hun i perioder er selvskadende. - Jeg håber, at med den viden, en psykiatrisk sygeplejerske kommer med, vil forståelsen være meget, meget større i forhold til, hvad det er for nogle lidelser, jeg kæmper med. Siden 2007 er antallet af tvangsindlæggelser, hvor politiet medvirker, steget med 74 procent på landsplan, og derfor politikredsene teste den nye metode fra i dag og tre år frem. Ulla Rønnows sygdom gør også, at hun jævnligt bliver tvangsindlagt af politiet. Det er sket over 50 gange. - Jeg er enormt opkørt som regel og kan finde på at stå på en motorvejsbro eller tæt på togskinnerne. Jeg vil ikke fjernes fra situationen, fordi jeg har så mange selvskadende tanker, at jeg ikke kan se mig ud af situationen, så de må fjerne mig med magt, siger hun. Men det er sjældent den bedste løsning for Ulla Rønnow, som oplever, at politiet ikke er klædt på til at tage sig af sådan nogle situationer. - De har ikke viden om, hvad det er for en situation, jeg er i, og hvad jeg tænker. Det bliver meget noget med, at de siger, at jeg har to børn og må lige tage mig sammen og tage hjem og være sammen med dem. Men det hjælper ikke, når jeg er i den situation, og det er frustrerende for mig, siger hun. Selvom politiet stadig vil være til stede, så håber hun, at metoden kan give flere frivillige indlæggelser fremfor tvangsindlæggelser. - Politiet vil jo være nødt til at hive mig op over rækværket, men efterfølgende kan dialogen med sygeplejersken forhåbentlig gøre, at jeg falder ned og blive overtalt til at tage med på den psykiatriske modtagelse. I forsøgsperioden vil den særlige psykiatriske akutbil være på vejene otte timer om dagen fra mandag til fredag, og selvom det er en god start, så frygter Ulla Rønnow, at én bil ikke er nok. Men i første omgang håber hun, at den psykiatriske sygeplejerske kan være med til at gøre livet en del lettere. Både i de selvskadende perioder og i de raske perioder. - Lige nu har jeg et så anspændt forhold til politiet, at jeg får det helt dårligt bare ved at se en politibil, fordi det minder mig om de meget dårlige oplevelser. Jeg håber, at jeg på sigt kan tænke, at de er her for at hjælpe mig og ikke for at være modbydelige, siger hun. Den nye ordning træder i kraft fra i dag hos Sydsjælland og Lolland-Falster, Fyn, Midt- og Vestjylland og Østjyllands Politi. Hos Østjyllands Politi vurderer afdelingsleder i sags- og patruljeafdelingen René Raffo, at de lokale betjente vil få stor gavn af sygeplejerskens faglighed og viden om psykiske sygdomme. Bilen er indrettet med et samtaleplads, hvor borgeren kan sidde uforstyrret og få rådgivning og have en dialog med sygeplejersken ansigt til ansigt. Sygeplejersken får rollen med at skabe en relation til borgeren, siger regional leder af Psykiatriens Hus og daglig leder for de psykiatriske sygeplejersker i teamet Tanja Jessen. - Sygeplejersken kan skabe tryghed omkring de borgere, der kommer i kontakt med politiet, og de kan foretage en vurdering ud fra en psykiatrisk viden, siger hun. Rigspolitet står bag forsøget, som er støttet med 37,9 millioner kroner fra satspuljemidlerne frem til 2022. Selvom ordningen glæder landsformand i foreningen SIND Knud Kristensen, så tror han ikke, at det vil hjælpe alle patienter. - Det vil stadig være sådan, at når politiet er med, vil det på nogen virke så provokerende, at der kommer uniformerede betjente med, at der vil være situationer, som for den pågældende virker meget ubehagelige, siger han. Derfor håber han, at det nye samarbejde mellem politi og psykiatri giver anledning til at kigge nærmere på, hvordan psykiatrien kan spille en større rolle fremover. - Vi ser allerhelst, at psykiatrien er så tilgængelig, at det ikke bliver nødvendig med den her service. Men indtil vi får hjulpet alle så tidligt og så godt, at det ikke er nødvendigt, så er det selvfølgelig en god mulighed at have, siger han. Hovedstadsområdet har haft et målrettet psykiatrisk akutberedskab siden 2014, og her er erfaringerne, at specialiseret fagpersonale har succes med frivillige indlæggelser fremfor tvangsindlæggelser.",Sofie Møller Themsen,Østjylland,2019-08-01T13:10:00+00:00,https://www.dr.dk/nyheder/regionale/oestjylland/jeg-faar-det-helt-daarligt-bare-ved-se-en-politibil,DR
Overlæger i Region Sjælland: Sundhedsplatformen skal afvikles nu,"Sygehusene i Region Sjællands overlæger advarer om fortsat fejl i medicinering, visitering og henvisninger.",Kræver uddannelse og erfaring Anerkender store udfordringer,"Den digitale patientjournal Sundhedsplatformen er til fare for patienterne. Det mener Overlægerådet i Region Sjælland, og derfor vil lægerne have den afviklet hurtigst muligt. For Sundhedsplatformen, der har været udskældt siden den blev introduceret først i Region Hovedstaden i 2016 og siden i Region Sjælland i 2017, skaber ifølge overlægerne blandt andet fejl i medicinering, i visiteringen af patienterne og fejl i blodprøvebestillinger. Det er uacceptabelt, siger overlægerne. - Nok er nok. Vi har lige siden Sundhedsplatformen blev implementeret i Region Hovedstaden og Region Sjælland gjort opmærksom på alle de udfordringer, der er, men vi bliver hele tiden holdt hen. Vi bliver lovet og lovet, men der sker ikke noget, siger Anne Jung, der er formand for Det Regionale Overlægeråd i Region Sjælland til DR Sjælland. Regionrådsformand i Region Sjælland Heino Knudsen (S) kalder kritikken for hård: - Det er en meget hård kritik, der kommer i dag fra Overlægerådet, og den tager vi yderst alvorligt. Vi har en løbende dialog, og der er også inviteret til dialog så sent som i dag, efter den her kritik er ude. Det bekræfter mig i det, vi gør i øjeblikket, siger Heino Knudsen og henviser til et møde i regionens forretningsudvalg, hvor der er helt konkrete punkter på dagsordenen i forhold til ”forbedringer på Sundhedsplatformen”. Ifølge overlægerne i Region Sjælland bliver patienterne udsat for risikofyldte og potentielt livsfarlige situationer. Det er uacceptabelt, fordi det går ud over patienternes sikkerhed, skriver overlægerne i en pressemeddelelse. - Styrelsen for Patientsikkerhed, som er dem, der vurderer patientsikkerheden i Danmark, konkluderede i går, at systemet er patientsikkert, men at det selvfølgelig kræver uddannelse og erfaring og oplæring i brugen. Det er blandt andet også noget af det, vi kigger på, siger Heino Knudsen. Overlægerne mener også, at Sundhedsplatformen er belastende for læger, sygeplejersker og sekretærer, fordi systemet er usmidigt, stjæler tid og dermed arbejdsglæde. De sjællandske overlæger mener, at Region Sjælland skal give borgere og sundhedspersonale svar på, om Sundhedsplatformen nogensinde kommer til at fungere, hvad det i så fald vil kræve og hvad det koster af tid og penge. - Vi forventer, at der bliver lyttet til vores bekymringer, især for patientsikkerheden, og at man forsøger at løse de udfordringer, der er, eller alternativt at afvikle den, siger Anne Jung. Heino Knudsen anerkender, at der særligt på brugerdelen er nogle store udfordringer. - Min opgave som politiker er at tage alle indtryk med og sige: ’Hvad er den bedste løsning fremadrettet?’, siger han. Overlægerne forventer også, at sundhedsminister Magnus Heunicke (S) griber ind, hvis regionerne ikke selv gør det. Det siger overlægerne fra sygehusene i Region Sjælland på baggrund af en artikel på sn.dk, hvor ministeren siger, at han ikke vil acceptere, at sygehusene på Sjælland fortsætter med et it-system, der ikke virker, som det skal. Det har i dag ikke været muligt at få en kommentar fra Magnus Heunicke.",Ann Smed Madsen,Sjælland,2019-09-12T15:13:00+00:00,https://www.dr.dk/nyheder/regionale/sjaelland/overlaeger-i-region-sjaelland-sundhedsplatformen-skal-afvikles-nu,DR
Enkel metode virker: Folk bliver i stor stil sendt på rygestopkurser,Uddannelse af rygestop-ambassadører i Syd- og Sønderjylland har givet resultater.,Vil ikke presse patienterne Møder ikke modstand Patienterne er motiveret,"Hvis sygeplejersker spørger ind til patienternes rygevaner og tilbyder et rygestopkursus, så beslutter flere sig for, at de gerne vil skodde den sidste smøg. Det viser de foreløbige erfaringer fra Sydvestjysk Sygehus i Esbjerg og Sygehus Sønderjylland. Sydvestjysk Sygehus i Esbjerg har uddannet 50 rygestopambassadører, og i år har man henvist 197 til rygestopkurser. Sidste år var det kun 2. Line Hvidberg er kvalitetskonsulent på Sydvestjysk Sygehus i Esbjerg, og hun har det overordnede ansvar for den nye ambassadørordning. - Vi spørger ind til, om de ryger, og så spørger vi, om vi må sende en henvisning afsted til kommunen. Det er en meget enkel metode, som ikke skal tage mere end 30 sekunder at gennemføre i praksis, siger Line Hvidbjerg. Det er ikke sygeplejerskernes opgave at udskamme eller presse patienterne, supplerer Grethe Schmidt Hansen, sygeplejerske og en af rygestopambassadørerne: - Man skal ikke overbevise patienterne om, at de skal gå i gang med et rygestop. Man skal blot være positiv og anerkendende over for patienten og spørge, om de har lyst til et rygestopkursus. Mange rygere vil gerne droppe smøgerne helt. Tre ud af fire rygere vil gerne kvitte rygningen, viser den nyeste nationale sundhedsprofil fra Sundhedsstyrelsen. Også i Danske Regioner er der fokus på, at personalet skal spørge direkte ind til rygning og tilbyde rygestopkurser. De fleste patienter på sygehuset i Esbjerg synes også, at det er helt i orden, at sygeplejerskerne spørger til deres rygevaner. - Det er meget sjældent, at jeg har oplevet, at folk har været irriteret, eller jeg har mødt modstand. Tværtimod har de kun været glade for, at der er nogen, der interesserer sig for deres sundhed og velvære, fortæller Grethe Schmidt Hansen. - Der er også mange, der takker nej til tilbuddet. Men en del af metoden er, at man anerkender et nej, siger Line Hvidberg. De fire sønderjyske kommuner har lavet et lignende samarbejde med Sygehus Sønderjylland. Her har sygehuset et stigende fokus på at henvise patienterne til et rygestopkursus. Aabenraa Kommune har endnu ikke tal på, hvor mange der er blevet henvist, men kommunaldirektør Tom Ahmt fortæller, at initiativet virker, og flere patienter bliver henvist til et rygestopkursus. - Tilbagemeldingerne fra fagfolkene er, at det virker. Og de fortæller samtidig, at patienterne er motiveret, når de skal i gang med et rygestopkursus, siger Tom Ahmt.",Ulrik Bang-Mørch,Syd- og Sønderjylland,2019-08-04T09:30:00+00:00,https://www.dr.dk/nyheder/regionale/syd/enkel-metode-virker-folk-bliver-i-stor-stil-sendt-paa-rygestopkurser,DR
,,,,,,,https://www.dr.dk/nyheder/indland/tema/eksplosioner-i-kobenhavn,DR
,,,,,,,https://www.dr.dk/nyheder/tema/sagen-om-dan-bunkering,DR
,,,,,,,https://www.dr.dk/nyheder/tema/flytning-af-rubjerg-knude-fyr,DR
DMI: Juli måned endte gennemsnitlig – men fik en meget våd afslutning,Samlet set bød juli på 36 skybrud. 24 af dem kom i går.,Hverken rigtig kold eller rigtig varm,"Juli har vejrmæssigt været en interessant måned, men også en ret gennemsnitlig én af slagsen. Det viser DMI's opgørelse af juli måned 2019. Den har budt på omfattende lokale, regionale og landsdækkende varme- og hedebølger. Men der er også blevet registreret flere skybrud. Faktisk 36 af slagsen, hvoraf otte kom i forgårs og 24 kom i går på månedens sidste dag. - Det er ikke som sådan unormalt med så mange skybrud i en juli måned. Men det er ret usædvanligt med så mange på én dag, siger Frank Nielsen, vagthavende meteorolog hos DMI. De mange skybrud de seneste par dage skyldes, at de forrige dages meget varme luft – som også resulterede i hedebølger – blev presset af køligere vinde fra nordøst og vest, som fik himlen til for alvor at åbne sig. - At der er målt 24 skybrud i går, er ikke det samme, som at der kun har været 24. Det er jo kun vores målestationer, vi har data fra, så man kan sagtens forestille sig, at der har været endnu flere, siger Frank Nielsen. Samlet set er der på landsplan faldet 67 millimeter regn i juli 2019. Det er godt ti procent mindre end ti års gennemsnittet fra 2006-2015, hvor der i snit faldt 73 millimeter. Men sammenligner man med den såkaldte klimanormal, som dækker perioden 1961-1990, er der dog faldet omtrent to procent regn mere end normalt. - Så i den henseende har det jo hverken været en særlig våd eller tør juli. Den har bare haft en ret våd afslutning, siger meteorolog Frank Nielsen. Det er ikke kun nedbøren, som gør juli 2019 ret gennemsnitlig. Både middeltemperaturen har været mindre og solskinstimerne færre, når man sammenligner med ti års gennemsnittet. Mens begge har været højere, når man sammenligner med klimanormalen. Juli 2019 endte nemlig med en døgnmiddeltemperatur på 16,7 grader, mens den i perioden 2006-2015 lå på 17,4 grader – altså 0,7 grad mere. Kigger man på klimanormalen for juli måned hedder tallet 15,6 grader, hvilket er 1,1 grader mindre. Det samme billede gælder for antallet af solskinstimer. Dem havde vi 222 af i juli måned i år. Det er 20 færre end i perioden 2006-2015, men 26 flere end klimanormalen. - Så her kan man faktisk ikke bruge statistik til ret meget. For juli har været ret opdelt med nogle ret kølige uger og ret varme uger. Og alt efter hvilken uge, man har haft ferie i, vil man have oplevet sommeren i juli forskelligt. Men langt hen ad vejen har den altså været ret middelmådig, siger Frank Nielsen.",Diana Bengtsen,Vejret,2019-08-01T18:06:00+00:00,https://www.dr.dk/nyheder/vejret/dmi-juli-maaned-endte-gennemsnitlig-men-fik-en-meget-vaad-afslutning,DR
,,,,,,,https://www.dr.dk/nyheder/udland/tema/skovbrande-i-amazonas,DR
"Tillidsmand tiltalt efter togulykke, der kostede otte mennesker livet","En tidligere ansat i DB Cargo er tiltalt for at forvanske beviser efter togulykken, der kostede otte livet.",Går efter fængselsstraf,"En tidligere ansat ved DB Cargo er blevet tiltalt for bevisforvanskning efter togulykken på Storebælt, der kostede otte mennesker livet. Det fremgår af anklageskriftet mod den 47-årige mand, som Ritzau har fået aktindsigt i. Den 47-årige, der var tillidsmand for stationsbetjente, er tiltalt for at have overstreget oplysningen om, hvem der havde ansvar for at læsse og kontrollere det godstog, der var involveret i ulykken. Det skal ifølge tiltalen være sket mellem klokken 8 og 12 den 2. januar - altså kort efter ulykken. Ved ulykken, der var den værste togulykke i Danmark i 30 år, ramte en løs godsvogn ind i et lyntog med 131 passagerer og tre DSB-ansatte om bord. Otte personer blev dræbt, og fire blev alvorligt kvæstet. 12 passagerer fik lettere skader i sammenstødet. De foreløbige resultater fra Havarikommissionen, der kom i marts, tyder på, at en kombination af den kraftige vind på dagen for ulykken og en utilstrækkelig låsemekanisme var skyld i ulykken. Ud fra undersøgelsen har det ikke været muligt for Havarikommissionen at fastslå, hvorvidt den pågældende trailer ikke var låst, da den var for beskadiget efter ulykken. Dog var der flere andre vogne på godstoget, der ikke var låst. - Så når vi snakker den konkrete trailer, må jeg bruge formuleringen, at det er overvejende sandsynligt, at den ikke har været fastlåst, sagde souschef ved Havarikommissionen Bo Hanning, da rapporterne blev fremlagt. Allerede 11. januar blev tillidsmanden suspenderet fra sit job. Godt fire måneder senere blev han i maj fyret. Sagen skal behandles ved Retten i Glostrup, og her vil anklagemyndigheden gå efter en fængselsstraf, fremgår det af anklageskriftet. Det er ikke lykkedes Ritzau at få en kommentar fra mandens forsvarer, advokat Henrik Karl Nielsen. Overfor Berlingske har han dog tidligere udtalt, at han ikke bestrider, at hans klient har overstreget navnet. Han mener dog, at det er uden betydning, fordi kollegaen ikke var den sidste til at tjekke den pågældende godsvogn. - Han har forklaret, at det, han gjorde, var en tanketorsk, og ikke på nogen måde et forsøg på at påvirke beviser i sagen, har advokaten sagt til Berlingske. (Ritzau) Rettelse 27. august: I artiklen fremgik det tidligere, at Havarikommissionen har konkluderet, at en defekt lås på godsvognen var skyld i ulykken. Dette er rettet til, at Havarikommissionen i en foreløbige rapport skriver, at undersøgelser tyder på, at en kombination af kraftig vind og en utilstrækkelig låsemekanisme var skyld i ulykken. Derudover er citat fra Bo Hanning tilføjet.",,Indland,2019-08-26T14:11:00+00:00,https://www.dr.dk/nyheder/indland/tillidsmand-tiltalt-efter-togulykke-der-kostede-otte-mennesker-livet,DR
Løkke takker Konservative: V og K er rygraden i blå blok,I et opslag på Facebook forsvarer Venstres formand dog SV-udmeldingen under valgkampen. ,Fik hårde ord med på vejen Pape stoler på Løkke,"Lars Løkke Rasmussen står dog ved tidligere udmeldinger om, at et regeringssamarbejde med Socialdemokratiet kan være en reel mulighed. En melding, der har fået stor kritik fra alle andre partiledere i blå blok. - Med afstand til valget i 2013 - og med, hvad der virker som tabt erindring om Stram Kurs' og Nye Borgerliges fremkomst - er det (SV-samarbejde red.) visse steder blevet udlagt som rent forræderi over for det borgerlige Danmark. - Det er jeg - næppe overraskende - ikke enig i. Der var ingen udsigt til flertal bag de blå partier, og var det alligevel mirakuløst indtruffet, ville det have været alt for broget at regere på, skriver han og skriver andetsteds i opdateringen: - Venstre er et borgerligt-liberalt folkeparti, der står på egne værdier. Vi kan aldrig blive lig laveste fællesnævner af en gruppe af andre partier. Den pludselige melding midt i valgkampen om et potentielt regeringssamarbejde med Socialdemokratiet har fået hårde ord med på vejen fra de andre partier i blå blok. Dansk Folkepartis formand, Kristian Thulesen Dahl, krævede ""afklaring"", Nye Borgerliges Pernille Vermund forsvor alt samarbejde med Venstre og Liberal Alliance ytrede håb om, at Venstre ""fandt hjem"" til blå blok. Udmeldingen blev også kritiseret af Venstres næstformand, Kristian Jensen, der til Berlingske sagde: - En SV-regering er ikke svaret, og jeg tror, der fra de andre borgerlige partier er en forventning om, at hvis vi skal stå i spidsen for det borgerlige samarbejde, så skal vi også sige det klart og tydeligt. Det interview har udløst en større diskussion om formandskabet i partiet, der endnu ikke er afsluttet. Fredag sagde formand for Konservative, Søren Pape Poulsen, at han var klar at stole på Lars Løkke Rasmussen igen, hvis han meldte sig klart tilbage i blå blok. - Hvis det kommer dertil, og han siger, at vi skal have en borgerlig regering, så må man selvfølgelig gå ud fra, at man kan stole på det. Men man kan sige, at sådan et nummer laver man ikke to gange, sagde partiformanden. Det er den melding, Lars Løkke Rasmussen svarer på i sit opslag: - VK-alliancen er rygraden i det borgerlige-liberale Danmark. Jo stærkere den er, desto større er sandsynligheden for en borgerlig-liberal-ledet regering, skriver han på Facebook. /ritzau/",,Politik,2019-08-24T13:53:00+00:00,https://www.dr.dk/nyheder/politik/lokke-takker-konservative-v-og-k-er-rygraden-i-bla-blok,DR
Hvem skal styre Venstre? Seks fremtidsscenarier i spil,"Magtkampen i Venstre er i fuld gang, og slutresultatet er svært at forudse.",,"Flere folk i Venstres bagland tager i Jyllands-Posten bladet fra munden og kræver nu, at både Lars Løkke Rasmussen og Kristian Jensen trækker sig som henholdsvis formand og næstformand. Dermed er den magtkamp om ledelsen af partiet, som Lars Løkke Rasmussen forsøgte at lukke i sidste uge med sin mail til samtlige medlemmer af partiet, atter bragt i centrum. Både Lars Løkke Rasmussen og Kristian Jensen har dog gjort det klart, at de agter at genopstille til deres poster, og dermed er spørgsmålet om fremtiden i Venstre helt åbent. DR Nyheder har samlet seks af de fremtidsscenarier, der drøftes i krogene i Venstre. På pressemødet under Venstres dramatiske sommergruppemøde gjorde både Lars Løkke Rasmussen og Kristian Jensen det klart, at det delte formandskab fortsætter, og at de begge vil søge genvalg på landsmødet til november. Det er muligt, at de begge fortsætter på deres poster – også efter Venstres landsmøde i november - men reelt er der ikke meget tilbage af det såkaldte delte formandskab. Det er formanden, der bestemmer, har Venstres forretningsudvalg besluttet. Det er nu beskrevet i et formelt notat om arbejdsdelingen mellem formand og næstformand. Det var parti-nestor Claus Hjort Frederiksen, der for alvor satte skub i snakken om dén mulighed. På Venstres sommergruppemøde opfordrede han Kristian Jensen til at træde tilbage som næstformand. Også efter pressemødet, hvor Kristian Jensen både beklagede og undskyldte et interview, der blev set som en underløbning af Lars Løkke Rasmussen, fastholdt Claus Hjort Frederiksen sin kritik og opfordring. Efter et krisemøde i partiets forretningsudvalg har Claus Hjort Frederiksen dog erklæret, at han ikke længere mener, at Kristian Jensen skal trække sig. Det er også svært at se, hvem der i så fald skulle bringes i spil som ny næstformand. Kristian Jensen har selv ved flere lejligheder udtalt, at han har ambitioner om engang at sætte sig i formandsstolen i Venstre. Bedømt på hans CV er der heller ingen tvivl om, at han har den nødvendige erfaring. Men mange i Venstre tvivler på, at Kristian Jensen også har den gennemslagskraft, det politiske boldøje og den vælgerappel, der skal til for at være partiformand og statsministerkandidat. Kristian Jensens modstandere er blevet bekræftet i den opfattelse ved valget i juni, hvor Kristian Jensen fik et dårligt personligt valg. Kristian Jensen har været næstformand og kronprins så længe, at han risikerer at havne som prins Charles – der måske aldrig bliver konge. Hvis Lars Løkke Rasmussen vælger at trække sig frivilligt, og Kristian Jensen går efter at blive ny formand, vil han formentlig få en modkandidat. Det vil så betyde, at de delegerede på et landsmøde skal stemme om formandsposten. Sådan et kampvalg havde Venstre senest i 1984, da Ivar Hansen tabte til Uffe Ellemann-Jensen. Nu kan det blive Ellemanns søn, Jakob Ellemann-Jensen, der stiller op mod Kristian Jensen. Endnu er der kun få, der siger det højt, men mange i Venstres bagland og folketingsgruppe mener, at både Lars Løkke Rasmussen og Kristian Jensen må gå, så Venstre kan komme videre med en ny ledelse, der er fri af formandskabets gamle konflikter og magtkampe. Enkelte lokale Venstrefolk har offentligt sagt, at både Lars Løkke Rasmussen og Kristian Jensen bør udskiftes. Overalt i landet er der mødeaktivitet i Venstres bagland for at finde ud af, hvor udbredt ønsket om en helt ny ledelse er. Internt i Venstre ser flere og flere Jakob Ellemann-Jensen som et oplagt bud på en ny formand for partiet. Han har ikke været fedtet ind i magtkampene, og vurderingen er, at han kan appellere til vælgere i de store byer, hvor Venstre har problemer med at tiltrække vælgere. Til gengæld har Jakob Ellemann-Jensen ikke samme appel i Venstres klassiske jyske bagland. Derfor vil det være vigtigt for ham at alliere sig med en næstformand fra Jylland. Venstre har også tradition for, at hvis formanden er fra Sjælland, så er næstformanden fra Jylland og omvendt. De navne, der er varmest på Venstres interne rygtebørs, er Karsten Lauritzen, Stephanie Lose og Inger Støjberg. Det er også muligt, at partiet får to næstformand, hvilket kunne gøre partiets ledelse mere bred. Her kunne den ene have en mere organisatorisk karakter, mens den anden kunne være mere orienteret mod det politiske. Det vil dog kræve en vedtægtsændring.",Thomas Klose Jensen,Politik,2019-08-20T10:43:00+00:00,https://www.dr.dk/nyheder/politik/hvem-skal-styre-venstre-seks-fremtidsscenarier-i-spil,DR
"Støttepartier bakker op om flere sygeplejersker - men er uenige om, hvor de skal findes",Enhedslisten afviser blandt andet at overlade ansvaret til regionerne.,Skipper: 'Christiansborg må tage et ansvar' Rygerne skal betale,"Statsminister Mette Frederiksen (S) behøver ikke kigge sig langt omkring for at finde opbakning til sit forslag om at skaffe 1.000 flere sygeplejersker de næste år. Raden rundt hos støttepartierne får hun nemlig fuld opbakning. - Jeg tror, at alle er enige om, at sundhedssektoren skal løftes, og at vi har brug for flere sygeplejersker. Det har der været bred enighed om længe, og det bakker vi også op om, siger politisk ordfører for de Radikale Sofie Carsten Nielsen. Samme melding kommer fra både Enhedslisten og SF. - Man løber rigtig stærkt ude på vores sygehuse, så jeg synes, det er rigtig positivt, at vores nuværende sygeplejersker får flere kolleger, siger SF's formand, Pia Olsen Dyhr. Mens der er enighed om at gøre noget, er der mere uenighed om hvordan. Der står nemlig ikke 1.000 ledige sygeplejersker og bare venter på at få et job. Ifølge DSA (Din Sundhedsfaglige A-kasse) var antallet af ledige sygeplejersker i august 2019 på 663, hvilket svarer til 312 fuldtidsledige. - Derfor skal vi sikre, at der er mennesker nok og åbne op for at tiltrække noget mere udenlandsk arbejdskraft – især til de private virksomheder – så vi ikke skal konkurrere alt for meget med hinanden om de samme mennesker. For så kommer vi i hvert fald ikke til at kunne levere på det her løfte, siger Sofie Carsten Nielsen. Hos SF er udenlandsk arbejdskraft ikke løsningen. Her peger Pia Olsen Dyhr i stedet på, at det er en kombination af flere ting, der skal gøre det. - Jeg forestiller mig, at nogle af dem, der er blevet privatansatte, kan blive offentligt ansatte igen. Og så skal vi sørge for, at der bliver flere uddannede, og derfor skal vi også lave et løft på sygeplejeuddannelsen, siger Pia Olsen Dyhr. Samme vurdering har Enhedslisten, der også vil gøre en indsats for, at de mange deltidsansatte kan gå op i fuldtid. Ifølge regeringens udspil bliver det regionerne, der får ansvaret for konkret at finde de flere sygeplejersker, mens Christiansborg skal skaffe pengene. Den løsning køber Enhedslisten dog ikke. - Christiansborg har jo som helhed et ansvar for de årevis af nedskæringer, som er foregået på sygehusene, og derfor må Christiansborg også tage et ansvar for at rette op på det og finde de hænder, som skal ansættes, siger politisk ordfører Pernille Skipper. - Jeg er bekymret, hvis regionerne bare skal efterlades med det her helt selv. Så det er en del af planen, som jeg meget gerne vil have, at vi også dykker ned i under forhandlingerne. Regeringen vil afsætte 300 millioner kroner til flere sygeplejersker på næste års finanslov. Og året efter skal beløbet stige til 600 millioner kroner. Ifølge regeringens egne tal betyder det, at der i 2020 kan ansættes 500 ekstra sygeplejersker, mens tallet vil stige til 1.000 i 2021. Og pengene skal findes ved at sætte prisen på cigaretter op. Her vil Socialdemokratiet umiddelbart kun være med til at hæve prisen for en pakke cigaretter til 50 kroner, mens de øvrige støttepartier vil have den op på 60 kroner.",Thomas Klose Jensen,Politik,2019-09-29T08:36:00+00:00,https://www.dr.dk/nyheder/politik/stoettepartier-bakker-op-om-flere-sygeplejersker-men-er-uenige-om-hvor-de-skal,DR
"Ekspert om regeringsudspil: Spørgsmålet er, om man kan finde flere sygeplejersker","Problemet er ikke mangel på penge, men mangel på hænder, lyder det. ",Glæde hos sygeplejeråd Flertallet er deltidsansatte,"Regeringen vil sætte 300 millioner kroner af på næste års finanslov til at ansætte 500 flere sygeplejersker, og allerede året efter skal beløbet stige til 600 millioner kroner svarende til 1.000 flere sygeplejersker. Eftersom en sygeplejerske koster i underkanten af en halv million om året - med pensionen medregnet - så rækker pengene langt. Det siger Kjeld Møller Pedersen, der er professor i sundhedsøkonomi ved Syddansk Universitet. - Men grundproblemet er ikke pengemangel. Spørgsmålet er simpelthen, om man kan rekruttere flere sygeplejersker, siger han. Et kig på tallene bekræfter da også Kjeld Møller Pedersens indvendinger. Ifølge DSA (Din Sundhedsfaglige A-kasse) var antallet af ledige sygeplejersker i august 2019 på 663, hvilket svarer til 312 fuldtidsledige. Selv hvis de alle kom i arbejde, ville der altså stadig være et stykke op til de 1.000. - Der er kun to-tre måder at finde dem på. At få nogle på deltid op på fuldtid, at lokke danske sygeplejersker i udlandet hjem igen, eller få dem til at udsætte deres pensionsalder. Hos Dansk Sygeplejeråd er regeringens udspil en kærkommen nyhed. Formand Grete Christensen ser det som ""det mest ambitiøse forslag til, hvordan man kan få gjort noget"" i forhold til den store mangel på sygeplejersker. - Det her vil helt klart være med til at hjælpe på arbejdsbelastningen. Arbejdspresset vil kunne blive mindre, end det er i dag, siger hun. - Det løser ikke alle de udfordringer, der er. Vi ved, at vi i de kommende år vil mangle endnu flere. Men det er en rigtig god start på noget, som vi har ventet på i rigtig lang tid. Grete Christensen bekræfter, at ledigheden blandt sygeplejersker ikke taler for, at regeringen kan nå målet om 1.000 flere sygeplejersker. Hun vender sig derimod mod de deltidsansatte, som der er store perspektiver i at få op på fuld tid. - Hvis de kommer op på fuld tid, vil det svare til, at vi får ansat 4.000 flere sygeplejersker. Så der er nogle håndtag, man kan dreje på, også selvom vi ikke har ledige sygeplejersker lige aktuelt. Kigger man på de deltidsansatte, så er der på papiret en del at hente. En rundspørge blandt Dansk Sygeplejeråds medlemmer fra september sidste år, viste, at 52 procent af foreningens medlemmer arbejder på deltid, mens kun 48 procent er på fuld tid. Alligevel er Kjeld Møller Pedersen ikke videre optimistisk. - Jeg tror, der skal en hel del til at overtale en deltidsansat sygeplejerske til at gå på heltid, for det har de jo valgt det grundet familiesituationen, eller fordi de måske synes, det kan være anstrengende til tider at være sygeplejerske, siger han. Hvad skal der så til, for at sygeplejersker skal lokkes til at komme hjem eller blive? - Så skal man kunne sige, at vi har et attraktivt arbejdsmiljø, et rimeligt arbejdstempo og vagtordninger, der tilgodeser familier med børn. Det er arbejdsbetingelserne, der er afgørende for, om man kan fastholde og tiltrække sygeplejersker. Hos Dansk Sygeplejeråd deler Grete Christensen vurderingen. - De skal kunne se, at fuldtid tilfører ressourcer til afdelingen, og at de - sammen med de andre kollegaer, som måske også går fuldtid på samme tidspunkt - kan se, at arbejdsmiljøet bliver anderledes, kompetencerne højere, og at de rent faktisk får en højere kontinuitet i behandlingen af patienterne, siger hun. - Hvis man kan forbedre arbejdsmiljøet i regionerne, vil det også være nemmere at holde fast på de sygeplejersker, der er der.",Thomas Klose Jensen,Politik,2019-09-29T16:56:00+00:00,https://www.dr.dk/nyheder/politik/ekspert-om-regeringsudspil-spoergsmaalet-er-om-man-kan-finde-flere-sygeplejersker,DR
Dyrere cigaretter skal betale for valgløfte om 1.000 flere sygeplejersker,"Der er ikke nogen garanti for, at det kan lykkes at finde de 1.000 sygeplejersker, siger Danske Regioner.",Rygerne betaler Første skridt var ny regering Regionerne får ansvaret,"Da Socialdemokratiet gik til valg, skete det blandt andet med løftet om at ansætte 1.000 flere sygeplejersker. Og det løfte vil statsminister Mette Frederiksen nu levere på. - Det gør vi af to årsager. For det første for at give danskere et bedre ophold, når de er på sygehuset, men faktisk også for at sikre et bedre arbejdsmiljø omkring vores sygeplejersker – de løber ganske enkelt for stærkt i dag, siger hun. På finansloven for næste år vil der blive afsat 300 millioner kroner til flere sygeplejersker, og året efter stiger beløbet så til 600 millioner kroner. Ifølge regeringens egne tal betyder det, at der i 2020 kan ansættes, hvad der svarer til 500 ekstra sygeplejersker, mens tallet vil stige til 1.000 i 2021. - Vi har nogle udfordringer med at få rekrutteret så mange sygeplejersker, det har vi jo vidst hele tiden, så forslaget er, at vi starter med 500 næste år, og allerede året efter er vi oppe på de 1.000, som vi lovede i valgkampen, siger statsministeren. Pengene, som skal finansiere de nye sygeplejersker, planlægger regeringen at finde gennem højere cigaretpriser. Her foreslår den socialdemokratiske regering at lade priserne stige til 50 kroner for en pakke. Og prisstigningen ryger altså ind i sundhedsvæsenet i form af sygeplejersker. - Vi laver faktisk et direkte kryds fra det, at det bliver dyrere at købe cigaretter, til at vi kan ansætte 1.000 flere sygeplejersker. Det synes jeg jo på alle mulige måder er et klogt kryds og en klog måde at finansiere flere sygeplejersker på. Men meningen med højere cigaretpriser er vel også, at folk skal holde op med at ryge – hvis de så gør det, hvor er pengene så henne? - Når vi sætter prisen op på cigaretter, skal vi gerne holde unge fra at begynde at ryge, og vi skal også meget gerne sikre os, at der er færre, der ryger, men der er nok nogle, der bliver ved. Som Mette Frederiksen også påpeger, så er det ikke fordi, der står en hel hob af sygeplejersker og bare venter på at kunne få et job. Ledigheden blandt sygeplejersker er nemlig meget lav. Ifølge en ledighedsanalyse fra DSA (Din Sundhedsfaglige A-kasse) var antallet af ledige i august 2019 på 663 svarende til 312 fuldtidsledige. Alligevel er statsministeren fortrøstningsfuld. - Første skridt er, at danskerne har valgt en ny regering, som vil prioritere velfærden. Og alene dét stopper forhåbentligt nogle af dem, som er på vej ud af den offentlige sektor. Det er første skridt. Men bare fordi, du er blevet statsminister, kommer der jo ikke 1.000 ledige sygeplejersker? - Jeg tror ikke, at man må undervurdere vigtigheden af, at regeringen siger ’velfærden først’. Mange af dem, der arbejder i vores velfærdssamfund, har jo oplevet, at der er blevet sparet rigtig meget, og at man er blevet bedt om at løbe stadig hurtigere. Så det at ville velfærden er første skridt, siger hun. - Det næste er så at fastholde de sygeplejersker, der allerede er i faget - det vil vi gå i dialog med både Sygeplejerådet, sygeplejerskerne og regionerne om. Og så handler det for det tredje om at sørge for, at der bliver optaget flere unge på sygeplejestudiet. En rundspørge blandt Dansk Sygeplejeråds medlemmer fra september sidste år viste, at 52 procent af foreningens medlemmer arbejder på deltid, mens kun 48 procent er på fuld tid. Derfor håber Mette Frederiksen også, at netop sygeplejerskerne på deltid hører regeringens budskab. - Når vi siger 'velfærden først' og ansætter flere sygeplejersker, så skal vi jo også sikre, at arbejdstempoet bliver sat ned. Når det bliver rarere og bedre at gå på arbejde som sygeplejerske, kan det jo også godt være, at nogle af dem kan give et par timer ekstra. Så tingene hænger jo sammen. Regeringen vil invitere regionerne til en drøftelse af, hvordan de mange nye sygeplejersker konkret skal skaffes. Det bliver nemlig regionerne, der får ansvaret for at sørge for, at ambitionerne bliver til virkelighed. Og fra Danske Regioner er der glæde over, at regeringen vil sende flere penge i deres retning, men også at blive inviteret til drøftelser om, hvordan udfordringen bedst løses. - Det er klart, at det ikke løser alle problemer alle steder, men det vil være et kæmpe løft af de hænder, der er til rådighed derude, siger formand Stephanie Lose (V). Eftersom der ikke lige står 1.000 sygeplejerske og venter på et job, skal der kigges bredt for at finde dem. Det kan være ved at få deltidsansatte op på fuldtid, sikre at flere kommer igennem sygeplejeuddannelsen og endelig ved at lokke sygeplejersker, der har forladt faget, tilbage i folden. - Der vil være mange forskellige instrumenter, der skal tages i brug, og der er ikke nogen garanti for, at det kan lykkes – og i hvert fald ikke fra den ene dag til den anden, siger Stephanie Lose. - Jeg kan ikke love, at det kan lade sig gøre, men jeg kan love, at vi vil bidrage, alt hvad vi kan til, at vi også lykkes med at få flere hænder ud på afdelingerne for de her penge.",Thomas Klose Jensen,Politik,2019-09-29T04:50:00+00:00,https://www.dr.dk/nyheder/politik/dyrere-cigaretter-skal-betale-valgloefte-om-1000-flere-sygeplejersker,DR
"V og K om regeringens sygeplejerske-løfte: 'Man kan ikke love guld og grønne skove, når arbejdskraften mangler'","Umuligt at ansætte 1.000 sygeplejersker, når ledigheden er helt i bund, lyder kritikken. ",'Sender problemet videre' 312 fuldtidsledige sygeplejersker Vil drøfte rekruttering med regioner,"- De sender et uløseligt problem videre til Danske Regioner. Sådan lyder det fra Venstres sundhedsordfører Martin Geertsen, efter at statsminister Mette Frederiksen (S) har meldt ud, at der skal ansættes 1.000 flere sygeplejersker i Danmark. Løftet, som Socialdemokratiet gik til valg på, vil regeringen holde fast i, lover statsministeren, der i dag har sagt til DR Nyheder, at regeringen vil sætte 300 millioner kroner af på næste års finanslov til at ansætte 500 flere sygeplejersker, og allerede året efter skal beløbet stige til 600 millioner kroner svarende til 1.000 flere sygeplejersker. Pengene vil regeringen finde ved at hæve cigaretpriserne til 50 kroner for en pakke. Planen møder opbakning blandt regeringens støttepartier, men fra oppositionspartierne Venstre og Det Konservative Folkeparti lyder der kritik af regeringens udspil. Venstres sundhedsordfører Martin Geertsen er grundlæggende enig i, at der er brug for flere sygeplejersker i Danmark, men han mener, at regeringen ""sender problemet videre til regionerne"", fordi der slet ikke er nok ledige sygeplejersker. - Vi har bestemt ikke noget imod, at der kommer flere sygeplejersker. Problemet ved regeringens udspil er bare, at de kaster et valgløfte lige over i armene på Danske Regioner og siger: 'Ansæt nogle flere sygeplejersker'. Det kan Danske Regioner ikke løfte, for sygeplejerskerne er der simpelthen ikke, siger Martin Geertsen til DR Nyheder. Han tilføjer, at det er ""lige frisk nok af statsministeren at kaste denne her uløselige opgave - på den korte bane - lige over i armene på Danske Regioner uden at give anvisninger på, hvordan de skal løse den opgave"". - Man kan ikke love guld og grønne skove, når arbejdskraften mangler, siger Martin Geertsen. DR Nyheder har tidligere talt med professor i sundhedsøkonomi ved Syddansk Universitet, Kjeld Møller Pedersen, der peger på samme udfordring: - Grundproblemet er ikke pengemangel. Spørgsmålet er simpelthen, om man kan rekruttere flere sygeplejersker. Ifølge DSA (Din Sundhedsfaglige A-kasse) var antallet af ledige sygeplejersker i august 2019 på 663, hvilket svarer til 312 fuldtidsledige. Per Larsen, der er sundhedsordfører hos Det Konservative Folkeparti, mener, at der først og fremmest skal skrues op for antallet af nyuddannede sygeplejersker. - Det er klart og tydeligt, at der ikke er nok ledige sygeplejersker, så det er en nødvendighed at uddanne flere. Og så skal man også prøve at sætte nogle initiativer i gang, så man kan tiltrække flere - for eksempel dem, der har forladt faget, siger Per Larsen. Statsminister Mette Frederiksen erkender, at rekrutteringen af sygeplejersker er en udfordring, og derfor er målet i første omgang at få ansat 500 sygeplejersker ekstra i 2020. Statsministeren håber på, at signalværdien i, at regeringen øremærker pengene, kan stoppe nogle af de sygeplejersker, der overvejer at finde et andet job. Hun vil invitere de fem regioner, der driver sundhedsvæsenet, til en drøftelse af, hvordan der skal skaffes flere sygeplejersker. Hos Danske Regioner, der driver sundhedsvæsenet, betegner formand Stephanie Lose (V) forslaget fra Mette Frederiksen som et løft, men siger samtidig, at hun ikke kan garantere, at der kan findes 1.000 sygeplejersker i 2021. - Der står ikke 1.000 sygeplejersker og banker på døren, og det er derfor ikke nogen nem løsning, og der skal skrues på mange håndtag. - Det kan være flere, der ønsker at gå op i tid eller komme på fuldtid eller få nogle af dem, der har forladt faget, tilbage. Men samtidig ved vi også, at mange vælger at være på deltid, fordi det passer ind i deres privatliv, og derfor er ikke nogen nem opgave, siger Stephanie Lose.",Lars Lindevall,Indland,2019-09-29T19:40:00+00:00,https://www.dr.dk/nyheder/indland/v-og-k-om-regeringens-sygeplejerske-loefte-man-kan-ikke-love-guld-og-groenne-skove,DR
Minister om centralt valgløfte: 'Du får ikke mig til at komme med et konkret tidspunkt',"Mette Frederiksen lovede 1.000 flere sygeplejesker. Men det er uklart, hvornår de kommer.",Bekymrede sygeplejersker Koster en halv milliard,"Der skal ansættes 1.000 flere sygeplejesker på de danske sygehuse. Så konkret var løftet fra Mette Frederiksen i valgkampen. I dag tog regeringen så det første skridt mod at nå det mål. Det skete med en aftale med Danske Regioner, som driver sygehusene. Aftalen giver årligt 1,5 milliarder kroner ekstra til sygehuse landet over. Men selv om der er flere penge på vej, er det uklart, hvor mange flere hænder, der kommer på sygehusene, og hvornår målet om de 1.000 ekstra sygeplejersker er opfyldt. - De første kan blive ansat til næste år. Pengene følger med, når der kommer flere patienter. Det er penge til varme hænder - det er penge til sygeplejersker, siger sundhedsminister Magnus Heunicke. Men hvornår skal folk regne med, at der er 1.000 flere sygeplejersker på de danske sygehuse? - Med den her aftale sikrer vi, at der er økonomi til at følge med. Regionerne kan begynde at ansætte og få sygeplejersker op i tid, hvis der er interesse for det. Så hvornår er der 1.000 ekstra sygeplejersker på de danske sygehuse? - Du får ikke mig til at komme med et konkret tidspunkt. Det, jeg kan sige, er, at vi allerede næste år får ansat flere sygeplejersker, end der har været tidligere, lyder det fra ministeren. Grete Christensen er formand for Dansk Sygeplejeråd. Hun er rimelig tilfreds med aftalen og hæfter sig ved, at regionerne siger, at der nu kan investeres i ny behandling og ny medicin, uden at regningen bliver betalt ved at fyre ansatte. Der er dog også et men: - Jeg er bekymret for, om det rent faktisk giver mulighed for at få ansat de flere medarbejdere, som er nødvendigt, og som vil være den saltvandsindsprøjtning, der kan skabe lidt mere ro i det danske sundhedsvæsen, siger hun. En del af aftalen er også, at der bliver nedsat en task force, som blandt andet skal se på, hvordan der kan blive rekrutteret flere sygeplejersker. For der er ikke en kø af arbejdsløse sygeplejersker, der bare venter på et job. Sygeplejeformanden vil gerne hjælpe med at se på, hvordan man kan løse det problem. - Vi kommer til at se på, hvordan vi får skaffet flere medarbejdere, herunder de 1.000 sygeplejersker, som regeringen har lovet, siger hun. Og rekruttering er et nøgleord, hvis målet om 1.000 flere sygeplejersker skal nås. Det siger Jakob Kjellberg, professor i sundhedsøkonomi ved Det Nationale Forsknings- og Analysecenter for Velfærd. For regionerne kommer faktisk langt med 1,5 milliarder kroner mere. - Vi regner med, at der skal bruges en halv milliard mere på medicin. Det vil så sige, at der er en milliard tilbage til at drive sygehuse for. Det er også udgifter til at købe andet teknologi for. - Tilbage er der så en pulje til at ansætte mere personale. Men der er også portører, læger, administration og it, og det er op til at regionerne, hvordan de fordeler pengene. Men hvis man rimelig bredt antager, at en sygeplejerske koster en halv million om året, så kan man i princippet ansætte 1.000 sygeplejersker for en halv milliard kroner, siger professoren. Derfor er det vigtigt, hvordan man vil skaffe de medarbejdere. Og det svar giver regeringen ikke. - Det indgår i aftalen, men er ikke konkret i forhold til, hvor hurtigt det skal gå, og hvad man vil gøre, siger Jakob Kjellberg.",Anders Byskov Svendsen,Politik,2019-09-04T16:05:00+00:00,https://www.dr.dk/nyheder/politik/minister-om-centralt-valgloefte-du-faar-ikke-mig-til-komme-med-et-konkret-tidspunkt,DR
Sygeplejersker er også frustrerede over Sundhedsplatformen ,"Regionsrådet i Region Sjælland fået at vide, at københavnske sygeplejersker er glade for nyt it-system, men det er ikke rigtigt, siger Dansk Sygeplejeråd.",Arrogant at henvise til lægers manglende it-kendskab Sommerfugle i maven,"Til november skal tusindvis af ansatte på sygehusene i Region Sjælland sætte sig ind i det nye it-system, Sundhedsplatformen. Systemet er hentet fra USA og har gennem flere måneder skabt store problemer på sygehusene i Region Hovedstaden, hvor systemet blev implementeret først. Efter et temamøde om Sundhedsplatformen i Region Sjælland, sagde Socialdemokratiets gruppeformand, Jan Hendeliowitz, at han har fået forsikring om, at børnesygdommene med systemet er overstået, og at sygeplejerskerne i hovedstaden er særdeles glade for Sundhedsplatformen. Ifølge Jan Hendeliowitz er det især de ældre læger, der er utilfredse med, at de skal bruge meget tid på at taste oplysninger ind på computerne. Men den udlægning holder slet ikke, siger næstformand i Dansk Sygeplejeråd, Dorte Steenberg. Hun får mange indberetninger fra sygeplejersker i hovedstaden, der langtfra er tilfredse: - Børnesygdommene er langt fra overstået. Det er arrogant at henvise til lægers manglende it-kendskab. Mig bekendt har mange læger stort kendskab til it. Det handler om noget så elementært som vores daglige arbejde og mulighed for at arbejde sammen tværfagligt, siger hun og tilføjer: - Det er blevet meget vanskeligt efter Sundhedsplatformen. Til Dansk Sygeplejeråds udtalelser siger Jan Hendeliowitz, at han kun kan forholde sig til de oplysninger, som han har fået på et lukket møde. Han ønsker ikke at forholde sig yderligere til udtalelserne. Formanden for Region Sjællands sundhedsudvalg, den konservative Chr. Wedell-Neergaard, lover at lytte til personalet. - Vi bliver nødt til at lytte til medarbejdernes bekymringer. Systemet skal indrettes, så det passer til deres behov. Der må ikke gå hele eller halve år, før problemerne rettes. Det er vi meget opmærksomme på. Han siger også, at medlemmerne af regionens sundhedsudvalg er opmærksomme på, at det tager længere tid at lære it-systemet at kende, end man troede i første omgang: - Vi sætter massivt ind med superbrugere, så overgangen bliver så god som overhovedet muligt for både personale og patienter, siger han. Chr. Wedell-Neergaard fortæller desuden, at han har ""lidt sommerfugle i maven"". Han er blevet klar over, at det er sværere at tage Sundhedsplatformen i brug, end regionsrådet først troede. Samtlige sygehuse i Region Sjælland tager Sundhedsplatformen i brug på én gang til november.",Henny Mortensen,Sjælland,2017-05-16T07:15:00+00:00,https://www.dr.dk/nyheder/regionale/sjaelland/sygeplejersker-er-ogsaa-frustrerede-over-sundhedsplatformen,DR
Landets første ungdomsbydel: Unge i 20'erne bebor halvdelen af Aarhus C,,,,Kåre Kildall Rysgaard,,2019-09-05 00:00:00,https://www.dr.dk/nyheder/landets-foerste-ungdomsbydel-unge-i-20erne-beboer-halvdelen-af-aarhus-c?focusId=4113822,DR
Efter oksekødsrapport: Enhedslisten vil oprette whistleblower-ordning for forskere,"Ifølge partiet er der behov for, at forskere kan henvende sig anonymt et sted, hvis nogen forsøger at påvirke deres forskning. ",Mangler i flere rapporter fra Aarhus Universitet,"Fremover skal forskere anonymt kunne henvende sig hos et nævn, hvis nogen udefra forsøger at påvirke deres forskning i en retning. Sådan lyder det fra Enhedslisten, der vil oprette en whistleblower-ordning for forskere. - Vi har desværre set adskillige gange, at forskere er blevet pressede til at skrive ting i deres rapporter eller kommunikere visse ting ud offentligt. Det er så skadeligt for vores samfund, for vi skal kunne stole på den forskning, der foregår, siger partiets forskningsordfører, Mai Villadsen. Hun mener, at flere sager vil komme frem i lyset, hvis forskerne kan henvende sig anonymt. - Nogle gange er det bare rigtig svært at gå til sin ledelse og sige, at man bliver presset. Særligt fordi vi jo ved, at forskningsmiljøerne i Danmark er trængte: Der har været skåret i mange år, og de er meget afhængige af midler fra eksterne parter, siger hun. Forslaget kommer samme dag, som Aarhus Universitet har meddelt, at en gennemgang af fem års rapporter fra Fødevare- og Jordbrugscentret DCA på universitetet viser, at eksterne partneres roller og bidrag i flere rapporter er utilstrækkeligt deklareret. I begyndelsen af september måtte Aarhus Universitet trække en omstridt rapport fra DCA og Danmarks Tekniske Universitet, DTU, om oksekøds klimabelastning tilbage, fordi den ikke levede op til universitetets standarder. Det skete, efter dagbladet Information havde afdækket, at interesseorganisationen Landbrug og Fødevarer havde skrevet afsnit i rapporten og påvirket en pressemeddelelse om resultaterne. Netop den slags sager håber Enhedslisten, at en whistleblower-ordningen vil kunne forhindre. - Der skal findes en god løsning, så vi ikke igen oplever, at der er rapporter, som erhvervslivet eller politikere render og blander sig i, siger Mail Villadsen. Partiets foreslår at lade Nævnet for Videnskabelig Uredelighed administrere ordningen og vil taget forslaget med til forhandlinger med forskningsministeren.",Amanda Holmen,Politik,2019-11-04T22:24:00+00:00,https://www.dr.dk/nyheder/politik/efter-oksekoedsrapport-enhedslisten-vil-oprette-whistleblower-ordning-forskere,DR
"1,5 milliarder kroner ekstra til regionerne",Regeringen har indgået økonomiaftale for 2020 med Danske Regioner. ,- Sundhedsvæsenet er under pres,"1,5 milliarder kroner ekstra til regionerne og omprioriteringsbidraget fjernes. Det er udfaldet af økonomiaftalen for 2020, som regeringen har indgået med regionerne, oplyser finansminister Nicolai Wammen (S) på et pressemøde i Finansministeriet. - Det vi har sagt, det er, at vi vil give et løft til vores sundhedsvæsen, og vi har nu taget det første store skridt. Vi er valgt for fire år, og det er et meget stort løft, vi har aftalt. - Vi tager et skridt ad gangen, siger han. Omprioriteringsbidraget gik ud på, at kommunerne skulle skære én procent af de kommunale budgetter, så regeringen selv kunne prioritere pengene. Det blev gennemført i 2015. Selvom regionerne havde håbet på to milliarder kroner ekstra, skaber aftalen tilfredshed hos Stephanie Lose (V). - Det glæder mig meget, at aftalen giver regionerne mulighed for at videreudvikle et virkelig godt sundhedsvæsen med patienter og pårørende i centrum. Vi har kæmpet for hver krone i aftalen, og selvom vi havde håbet på noget mere, må jeg sige, at jeg er godt tilfreds, siger formanden for Danske Regioner i en pressemeddelelse. Næstformanden i Danske Regioner, Ulla Astman (S), er glad for, at det drejer sig om flere penge end sidste år, hvor regionerne fik en milliard kroner. Det betyder ifølge hende, at de er bedre rustet til de mange patienter i sundhedsvæsenet. - Sundhedsvæsenet er under pres, blandt andet fordi flere og flere mennesker lever med kroniske sygdomme, og medicinudgifterne vokser. - Med den nye aftale kan vi i regionerne arbejde for, at sundhedsvæsenet er gearet til at tage hånd om det stigende antal patienter, vi vil se i fremtiden. Som led i aftalen afskaffes det hidtidige omprioriteringsbidrag på både sundhedsområdet og på det regionale udviklingsområde. Enhedslistens medlem af Danske Regioners bestyrelse stemte som den eneste ikke for aftalen. /DR Nyheder/",,Indland,2019-09-04T11:11:00+00:00,https://www.dr.dk/nyheder/indland/15-milliarder-kroner-ekstra-til-regionerne,DR
Sundhedspersonale om nyt it-system: Det er uacceptabelt,"Nyt it-system gik i luften den 21. maj, og siden har der været over 9000 episoder, hvor det ikke fungerede, som det skulle.",,"Det er uacceptabelt, at det nye it-system i Region Hovedstadens sundhedsvæsen, Sundhedsplatformen, er smækfyldt med fejl. Det er beskeden til regionens ledelse fra læger, sygeplejersker og lægesekretærer på Herlev og Gentofte hospitaler to uger efter, at det nye it-system gik i luften. For selvom der må forventes børnesygdomme i opstartsfasen, så er grænsen nået nu. - Det er foruroligende, at der er så mange indmeldinger om ikke helt uvæsentlige fejl, siger formand for Lægeforeningen i Region Hovedstaden, Helene Hvidman. Sundhedsplatformen gik i luften den 21. maj, og siden har der været over 9000 episoder, hvor systemet ikke fungerede, som det skulle. Region Hovedstaden har overfor P4 København bekræftet, at fejlene blandt andet omhandler bestillinger af blodprøver, der ikke går igennem, og henvisninger til kræftbehandling, der har siddet fast i systemet. Hospitalerne har i de seneste uger haft langt færre patienter end normalt, men når de efter planen inden længe skal op på fuld kraft igen, kan det få alvorlige konsekvenser. - Vil den hjælp, der er i dag stadig være til stede? For der er mange problemstillinger, der skal løses. Ellers vil det være et rigtigt svært arbejdsmiljø for vores medlemmer, siger kredsformand i Dansk Sygeplejeråd, Vibeke Westh. Vicedirektør på Herlev og Gentofte hospitaler, Anne Gram, afviser, at der har været flere og mere alvorlige fejl end forventet.",Jonas Deiborg,København,2016-06-03T03:58:00+00:00,https://www.dr.dk/nyheder/regionale/hovedstadsomraadet/sundhedspersonale-om-nyt-it-system-det-er-uacceptabelt,DR
,,,,,,,https://www.dr.dk/nyheder/kultur/tema/vil-du-vaere-med,DR
Aarhus Universitetshospital om udsigt til aflyst sparekrav: Nu kan vi få ro og udvikle sygehuset,Region Midtjylland er klar til at aflyse et sparekrav på 275 millioner kroner på Aarhus Universitetshospital.,Patienter: Fornuftigt med flere penge 150 millioner skal stadig spares Giver luft til visioner,"Nu kan ledere og medarbejdere på Aarhus Universitetshospital rette blikket lidt væk fra at jagte besparelser og lede blikket mere hen mod at udvikle hospitalet. De optimistiske ord kommer fra hospitalsdirektør på Aarhus Universitetshospital Poul Blaabjerg, efter at regeringen og Danske Regioner har indgået en ny økonomiaftale, der giver et løft på 1,5 milliarder kroner til sygehusene. Derudover har Aarhus Universitetshospital fået et engangsbeløb på 100 millioner kroner til at dække ekstra flytteudgifter. Den nye aftale giver mulighed for, at de varslede besparelser fra 2020 og frem kan udgå, og Region Midtjylland er nu klar til at annullere et sparekrav på 275 millioner kroner på Aarhus Universitetshospital. Især er hospitalsdirektør Poul Blaabjerg glad for det samlede løft til regionerne. - Det er en svær situation, vi har stået i, så det beløb, der er afsat til sundhedsvæsenet generelt og Aarhus Universitetshospital, er en anerkendelse af, at vi har haft for snævre rammer i forhold til de forventninger, der med rette er til os som hospital, siger han. Blandt patienter og pårørende blev der også taget godt, men lidt forbeholdent, imod nyheden. - Det lyder fornuftigt, men politikere er politikere. De giver med den ene og tager med den anden, siger patient Steen Olsen, der godt kan godt mærke, at der bliver løbet stærkt på Aarhus Universitetshospital. Patient Bruno Nord mener også, at universitetshospitalet har brug for den ekstra bevilling, da han kan mærke, at han blandt andet skal vente længere tid på at få hjælp. - Det er da bare fint. Det er nødvendigt, så det kører, siger han. Årsagen til besparelserne er, at det har været langt dyrere end ventet at samle sygehusafdelingerne på det nye supersygehus i Skejby samt et effektiviseringskrav på otte procent. Aarhus Universitetshospital har hidtil manglet 425 millioner kroner for at komme i balance. - Den samlede ramme er løftet, og det er de varige midler, så der er en positiv historie, det gør, at vi får mulighed for at udvikle hospitalet, siger Poul Blaabjerg Aarhus Universitetshospital skal dog stadig spare 150 millioner kroner i 2019. - De 150 millioner kroner, vi skulle finde i år, finder vi, men det har hæmmet os udviklingsmæssigt, siger hospitalsdirektøren. Derfor var det også lidt med blandede følelser, at fællestillidsrepræsentant for 4.000 sygeplejersker og radiografer Vibeke Bak modtog nyheden. - Jeg håber, at det kan få tingene til at falde lidt til ro, da rigtig mange afdelinger er berørte lige nu, siger hun. Midt i en lang strøm af dårlige nyheder er dagens ekstra penge opløftende, men Vibeke Baks kolleger modtager nyheden med en vis resignation. - Jeg tror, at vi er ved at være trætte af at snakke økonomi, og vi vil bare gerne passe vores patienter og have fokus på vores kerneopgave. Der er lidt en afmatning, så jeg tvivler på, at nogen står med armene over hovedet, siger hun. Men det giver luft til at tænke i visioner på universitetshospitalet, at der ikke skal spares yderligere 275 millioner i de kommende år, mener Vibeke Bak. - Det giver helt klart nogle forhåbninger om, at vi kan få fokus på at udvikle, forske og selvfølgelig pleje patienterne på en rigtig god måde. Jeg har været her i rigtig mange år og har aldrig prøvet, at der ikke har været en sparerunde, så det vil være fantastisk, siger hun.",Flemming Nielsen,Østjylland,2019-09-04T16:29:00+00:00,https://www.dr.dk/nyheder/regionale/oestjylland/aarhus-universitetshospital-om-udsigt-til-aflyst-sparekrav-nu-kan-vi,DR
Lisbeth og Helene vandt lønkamp på supersygehus: Nu ændres lønsystem for 4.200 sygeplejersker,Aarhus Universitetshospital har fundet 11 millioner kroner til nyt lønsystem.,Katalysator for forhandlingerne 11 millioner til nyt lønsystem,"To anæstesisygeplejerskers kamp for en mere retfærdig løn kommer nu deres 4.200 sygeplejerskekollegaer på Aarhus Universitetshospital til gode. I foråret blev Helene Frøkjær og Lisbeth Østergaard så trætte af sygehusets lønsystem, at de sagde op og rejste til Norge for at arbejde som vikarer. Men efter få måneder fik de deres krav opfyldt og blev genansat på Aarhus Universitetshospital. Og nu har deres kamp været med til at ændre lønsystemet for alle de andre sygeplejersker på sygehuset. - Det er jo egentlig det, vi håbede på fra starten, men jeg tror ikke, vi havde turde håbe på det. Så jeg er rigtig glad for, at man fra hospitalets ledelses side har erkendt, at man egentlig havde et lønsystem, der var så åbenlyst uretfærdigt, som det var, siger Helene Frøkjær. Og de to sygeplejerskers lønkamp har gjort indtryk på kollegerne. - Der er mange, der har været henne ved os og sige, at vi har gjort det, som mange af de andre ikke turde gøre, og de synes, det er rigtig godt gået, siger Helene Frøkjær. Jacob Gøtzsche, der er fællestillidsrepræsentant for sygeplejerskerne ved Aarhus Universitetshospital, er glad for, at der nu efter ni års forhandlinger er fundet et nyt lønsystem. Han mener, at Helene Frøkjær og Lisbeth Østergaard har spillet en rolle for at få det til at ske. Men de er langt fra alene. - De to har været en katalysator i vores forhandlinger. Men der har været mange, der er gået forud for de to, og der er også flere, der er kommet bagefter. Der er mange, der har gjort opmærksom på den uretfærdighed, der har været, siger han. Førhen kunne nyansatte sygeplejersker overhale kollegaer, der havde været ansat i årevis, fordi nyansatte havde krav på en lønforhandling, hvor de kunne forhandle sig til et højere løntrin på baggrund af deres kvalifikationer. Men det nye system har forenklet processen og sat mere faste rammer, så de nyansatte sygeplejersker ikke kan starte på et højere løntrin, end de der allerede arbejder på afdelingen. Helene Frøkjær tror ikke, at lønsystemet var blevet lavet om, hvis ikke de havde taget beslutningen om at sige op og tage til Norge for at arbejde i stedet. - Vi forsøgte at få hospitalsledelsen i tale allerede dengang og skrev et brev til dem, hvor de egentlig var enige med os i, at det var helt absurd. Men de havde ikke pengene på det tidspunkt, siger Helene Frøkjær. Men nu har hospitalet trods talrige sparerunder altså fundet 11 millioner kroner til et bedre og mere gennemskueligt lønsystem for sygeplejerskerne. Der er 4.031 sygeplejersker ansat på AUH, og med regionens interne vikarbureau har cirka 4.200 deres arbejdsplads på sygehuset. Det gamle system var inddelt i fem løntrin, der overlappede hinanden, og det blev opfattet som uretfærdigt, mener sygeplejefaglig direktør Inge Pia Christensen. - Det opleves primært uretfærdigt for de sygeplejersker, der måske havde været i en afdeling i fem-seks år og som var havnet på et løntrin på daværende tidspunkt. Og så kunne de måske få en ny kollega, som havde erfaring andre steder fra, og så komme ind og overhale dem, siger hun. I det gamle lønsystem kunne det betale sig for erfarne sygeplejersker at shoppe rundt mellem afdelingerne for dermed at stige i løn. På den måde kunne det være svært at fastholde kvalificerede sygeplejersker i én bestemt afdeling. Og derfor vil det nye lønsystem også gavne fagligheden. Det er i hvert fald håbet hos den sygeplejefaglige direktør. - Det, der er det dyreste for os lige nu, er faktisk at mangle dygtige, kompetente sygeplejersker. Det er ikke kun inden for operationsområdet, det er sådan set inden for alle mulige sengeområder, hvor vi kan være nødt til at lukke senge, fordi vi mangler sygeplejersker, siger Inge Pia Christensen. OPDATERET 08/10/2019 11:00: Præciseret, at tallet 4.200 sygeplejersker omfatter regionens interne vikarbureau på AUH. Per juli 2019 er 4.031 sygeplejersker ansat på AUH.  Tilføjet, at forhandlingerne om sygeplejerskernes lønsystem har varet ni år.",Emma Fedder Schlægelberger,Østjylland,2019-10-07T18:45:00+00:00,https://www.dr.dk/nyheder/regionale/oestjylland/lisbeth-og-helene-vandt-loenkamp-paa-supersygehus-nu-aendres,DR
Kurerer halsbetændelse og vejer babyer: Flere sygeplejersker sætter sig bag lægens bord ,"Flere sygeplejersker og andet sundhedspersonale sikrer, at der fortsat er nok læger til patienterne flere steder i landet.",Én læge kan tage flere patienter Flere sygeplejersker vil aflaste lægen i fremtiden,"Cecilie Aaskov Widiendahl døjer med en dårlig skulder, og derfor er hun taget til læge i Borris ved Skjern. Men i stedet for lægen er det en sygeplejerske, som tager imod hende i klinikken. Her arbejder nemlig også tre sygeplejersker og en lægesekretær. Sådan er det efterhånden mange steder i Danmark. Der mangler læger, så flere sygeplejersker, lægesekretærer og andet praksispersonale myldrer ind i lægehusene. Her løser de opgaver, som lægen tidligere tog sig af. Det kan for eksempel være børneundersøgelser, behandling af halsbetændelse og rutinekontroller af kronisk syge patienter. I lægehuset i Borris tager de sig af 2.800 patienter. Det kunne ganske enkelt ikke lade sig gøre uden det ekstra personale. - Det er alfa og omega, hvis vi skal passe alle patienter. Det ville jeg ikke kunne gøre alene, forklarer Martin Aagaard Poulsen, praktiserende læge. - Så skulle vores patienter varetages af noget andet, og det ville typisk være en regionsklinik med skiftende læger, siger han. Som patient er Cecilie Aaskov Widiendahl helt tryg ved, at sygeplejersker aflaster lægen og løser opgaver for ham. - Jeg synes, det er fint. Det gør, at jeg kan blive set hurtigt, når jeg har brug for det, og at jeg ikke skal vente en uge, fordi jeg skal ind til en læge, siger hun. - Og jeg mener ikke, at behandlingen bliver dårligere af, at jeg bliver set af en sygeplejerske først, siger Cecilie Aaskov Widiendahl. Siden 2011 er der tre procent færre praktiserende læger i Danmark. Til gengæld er der kommet tre procent flere sygeplejersker og andet praksispersonale i de danske lægehuse. I en tid med lægemangel er det en udvikling, vi skal være glade for, forklarer professor i sundhedsøkonomi fra Syddansk Universitet Jes Søgaard. - Det gør simpelthen, at lægedækningen er større, end den ellers ville have været. Særligt i områder, hvor der er knaphed på praktiserende læger, er det en kæmpe fordel, siger han. Foreningen Danske Patienter hilser udviklingen velkommen. - Vi ser, at det kan løfte kvaliteten, fordi fysioterapeuter og sygeplejersker kan byde ind med nogle af de ting, som patienterne efterspørger i dag. Det kan også give en lettelse af almen praksis, som der er brug for i dag, for de er pressede på tid, siger vicedirektør Annette Wandel. Arbejdsfordelingen er helt klar på klinikken i Borris. Sygeplejersken kan hjælpe med mangt og meget lige fra at lægge gips på en arm til at måle blodtryk, men det er kun lægen, der stiller diagnoserne. Og hvis der opstår den mindste tvivl, kalder sygeplejersken altid lægen ind. - Når vi har lægemangel, skal lægerne bruges til det, de er bedst til: at diagnosticere. Så er der en masse andet håndværk, som det er helt relevant at bruge andre folk til, siger praktiserende læge Martin Aagaard Poulsen. Sygeplejerske Eva Stensig er glad for sit job i lægepraksissen, som hun finder udfordrende og spændende. - Det er også vigtigt, at man som sygeplejerske føler sig tryg i det, og det gør jeg helt klart. Afstanden til lægen er meget kort, siger hun. I fremtiden vil vi møde mere praksispersonale, når vi tager til lægen, spår professor Jes Søgaard. I dag er der typisk 2-2,5 ansatte per praktiserende læge, men der findes klinikker, hvor der er op til 5-6 ansatte for hver praktiserende læge. - Så der er basis for en meget videre udvikling på det her område, siger han. Danskere bliver ældre og får flere kroniske og langvarige sygdomme, som kræver hyppige besøg og kontroller hos lægen. - Lige præcis dér er sygeplejersker, diætister og andet praksispersonale ekstra dygtige, fordi der er tale om rutinemæssige opgaver, som de varetager mindst ligeså godt som den praktiserende læge selv, siger Jes Søgaard.",Rasmus Gade Østergaard,Midt- og Vestjylland,2019-10-07T13:59:00+00:00,https://www.dr.dk/nyheder/regionale/midtvest/kurerer-halsbetaendelse-og-vejer-babyer-flere-sygeplejersker-saetter-sig,DR
Regeringen vil bruge milliarder på velfærd og uddannelse næste år,"Det fremgår af regeringens finanslovudspil for næste år, der bliver fremlagt i morgen.",Genopretning af skattevæsenet Forhandlingsrummet med aftaleparterne Venstre: Det bliver dyrere at være dansker,"Næste år skal der flere penge til velfærden og landets uddannelser, hvis det står til regeringen. Samlet set vil regeringen bruge cirka 5,4 milliarder kroner til et løft af velfærd og uddannelse i 2020. Det fremgår af regeringens udspil til næste års finanslov, der bliver fremlagt i morgen kl. 12 under overskriften ‘Velfærd først - tryghed, tillid og en grøn fremtid’. Flere af milliarderne til velfærd har regeringen dog allerede meldt ud i forbindelse med kommunerne og regionernes økonomi for næste år. Regeringen vil oprette et nyt skattecenter med 250 medarbejdere, der især skal beskæftige sig med kontrol, svindel og udbytteskat. Centret får et budget på 150 millioner kroner næste år og 200 millioner kroner hvert år de efterfølgende tre år. Derudover ønsker regeringen at sætte 1,5 milliarder kroner af til ""genopretning af et skattevæsen, vi kan have tillid til"". De skal blandt gå til at videreføre tiltag, som allerede er i gang for at oprette Skattestyrelsens evne til at inddrive skat. Derudover skal pengene også bruges på ""civilretlige"" tiltag, hvilket kan betyde de retssager, som Skattestyrelsen er i gang med mod internationale forretningsmænd og banker. Samtidig vil regeringen afsætte 2,1 milliarder til blandt andet velfærd, grøn omstilling og minimumsnormeringer. Hvad pengene helt konkret skal bruges til, vil de forhandle med aftalepartierne om. I årene 2021-2023 vil regeringen afsætte 1,8 milliarder årligt til prioriteringer inden for minimumsnormeringer, grøn omstilling og velfærd, som aftalepartierne kan udmønte. For at finansiere udgifterne vil regeringen blandt andet andet rulle en række skattelettelser tilbage, som den tidligere VLAK-regering vedtog. Det begejstrer ikke Venstres tidligere skatteminister og nuværende gruppenæstformand, Karsten Lauritzen: - Det kommer til at skade vores økonomi, og det gør det dyrere at være dansker. Nu skal vi jo have gennemlæst det hele (red. udspillet), når det bliver præsenteret i morgen, men jeg tvivler på, at de forholder sig meget til, hvor pengene skal komme fra, men at de har travlt med at bruge de penge, der er, siger han.",Amanda Holmen,Politik,2019-10-01T18:41:00+00:00,https://www.dr.dk/nyheder/politik/regeringen-vil-bruge-milliarder-paa-velfaerd-og-uddannelse-naeste-aar,DR
Cordsen viser vej: Derfor var disse 5 punkter afgørende i Frederiksens tale,"Mette Frederiksen laver en forventningsafstemning efter valgløfterne, lyder det fra Christine Cordsen.",,"Mette Frederiksen holdt i dag sin første åbningstale i Folketinget. DR's politiske korrespondent Christine Cordsen har her udvalgt fem nøglepunkter i talen og forklarer, hvorfor lige netop de nedslag er vigtige. Læs med og forstå, hvorfor Mette Frederiksen talte så meget om en tillidskrise, hvad der undervejs var helt usædvanligt, og hvor Mette Frederiksen vil slå enhver mistanke om at bøje af for sine støttepartier ned. Mette Frederiksen sagde: - En del af jer, der sidder oppe på tilskuerpladserne her i salen eller ser med hjemmefra – I kommer ikke til at mærke forbedringerne lige med det samme. Hverdagen på sygehusene, på plejehjemmene og i daginstitutionerne vil ikke blive markant tryggere og bedre. Ikke fra første færd. Selvom vi bruger flere milliarder. - Selvom vi ruller skæve skattelettelser tilbage. Selvom vi i stedet bruger pengene på uddannelse, sundhed og børn – så er udfordringerne så store, at mange slet ikke vil opdage det. I får med andre ord den ærlige version. Vi har kun taget det første skridt. Og der er lang vej. Cordsen forklarer: - Mette Frederiksen har brug for en vis forventningsafstemning efter en valgkamp, hvor der blev udstedt store løfter om bedre velfærd. Skuffede forventninger kan være noget af det sværeste at håndtere, fordi forventninger ikke altid er opbygget af de helt præcise løfter, politikerne har udstedt, men i lige så høj grad af, hvad folk selv læser ind i budskaberne i valgkampen. - Den økonomiske realitet er også, at der skal bruges mange milliarder i den offentlige sektor de kommende år bare for at følge med, når der kommer flere børn og flere ældre. Så en del af de penge, som regeringen vil bruge på den offentlige sektor, går bare til at sikre, at velfærden ikke bliver forringet. Mette Frederiksen sagde: - Forskellene er blevet for store. Samfundskontrakten er blevet svagere. Tilliden er blevet mindre. Hvis afmagten slår rod, så risikerer vi troen på demokratiet. Viljen til fællesskab. Håbet om forandring. Det må vi aldrig miste. For så mister vi også troen på, at vi kan skabe fremtiden sammen. Derfor skal vi styrke det, som gør Danmark til Danmark. Tilliden. Sammenholdet. Solidariteten. Cordsen forklarer: - Mette Frederiksen har flere gange i de seneste år talt om sin bekymring for sammenhængskraften i det danske samfund. Og her er tillid helt afgørende, fordi et skattefinansieret velfærdssamfund som det danske er bygget op på en grundlæggende tillid til systemet. Så for Mette Frederiksen er det hele det danske velfærdssamfund, der er udfordret, hvis tilliden for alvor ryger. - Men det er usædvanligt, at hun bruger sin åbningstale på at tale om tillidskrisen. Åbningstalen plejer at være mere konkret på regeringens planer for det nye folketingsår. I stedet valgte Mette Frederiksen at sætte ord på det, som er regeringens overordnede projekt. Den røde tråd i S-regeringens arbejde. Mette Frederiksen sagde: For selvom tilliden til os politikere er steget en smule. Så ligger den lavt. Og jeg ser den manglende troværdighed som et opråb. Jeg tror, den kan hænge sammen med, at vi nogle gange – hvordan skal jeg sige det – puster vores resultater lidt op. Ikke altid er helt ærlige. Lader som om noget, der er svært, er let. Og omvendt. Det vil jeg prøve at holde mig fra. Cordsen forklarer: - Det handler i virkeligheden også om den tillidskrise, som statsministeren brugte en stor del af talen på. Nemlig den del af tillidskrisen, der kommer til udtryk som manglende tillid til politikerne. Mette Frederiksen mener, at en af årsagerne til politikernes lave troværdighed er tendensen til at overdrive og pynte på egne evner og resultater. - Den slags spin lovede hun at forsøge at holde sig fra, og det var nok også det, hun forsøgte at efterleve, da hun gjorde det klart, at det vil tage tid, før danskerne vil mærke forbedringer i den daglige kontakt med velfærdssamfundet. Mette Frederiksen sagde: Medarbejderne er ved at drukne i alle de gode intentioner om, hvordan de udfører deres arbejde bedst muligt. Jeg forstår godt dem, der lader bureaukratiet gå ind ad det ene øre og ud af det andet. Og bruger kræfterne på at være sammen med borgeren. Vi har brug for en nærhedsreform. Hvor vi skruer ned for detailstyring oppefra og skruer op for faglighed og ledelse ude på institutionerne. Cordsen forklarer: - Det er et af løfterne fra valgkampen, som Mette Frederiksen her leverer på – også selv om overskriften under valgkampen var Selvstyrereform. Intentionerne i reformtankerne er der bred politisk enighed om, men det er et omfattende og svært politisk projekt at få omsat til virkelighed. Bare spørg de mange statsministre før Mette Frederiksen, der har holdt taler om tilsvarende ambitioner. - Det konkrete indhold i Mette Frederiksens nærhedsreform var der intet af i åbningstalen, og det er, når det bliver konkret, at det kan blive rigtig svært. Mette Frederiksen sagde: - Fejlslagen integration har trukket spor i skoler, i boligområder, på arbejdspladser. Og måske allertydeligst i kriminaliteten. I fængslerne har fire ud af ti udenlandsk baggrund. Alt for mange, der er kommet hertil, begår kriminalitet. Eller deres sønner gør det. Voldskriminalitet er mere end tre gange større hos mandlige efterkommere med ikke-vestlig baggrund end hos andre mænd. Cordsen forklarer: - Det er vigtigt for Mette Frederiksen at slå fuldstændig fast, at hun vil videreføre en stram udlændingepolitik. På det område er hun allerede under anklage for at lempe og under mistanke for at ville bøje sig endnu mere for regeringens støttepartier, som ønsker en lempeligere udlændingepolitik. Mette Frederiksen har tidligere ligefrem sagt, at Socialdemokratiet ikke vil kunne overleve at begynde at slingre i udlændingepolitikken igen. - Et led i den stramme udlændingepolitiske linje er at tale direkte om problemerne med f.eks. kriminelle unge med udenlandsk baggrund og bandekriminalitet. Så det gør Mette Frederiksen.",Christine Cordsen,Politik,2019-10-01T18:28:00+00:00,https://www.dr.dk/nyheder/politik/cordsen-viser-vej-derfor-var-disse-5-punkter-afgoerende-i-frederiksens-tale,DR
,,,,,,,https://www.dr.dk/nyheder/tema/syg-i-hovedet,DR
,,,,,,,https://www.dr.dk/nyheder/tema/yousee-og-discovery,DR
Retssag udskudt: Afhøring af Britta Nielsen bliver ikke i dag,Afklaring af juridiske spørgsmål udskyder afhøring af Britta Nielsen. ,Diskussion om udlevering og særlig paragraf,"Der bliver ikke nogen afhøring af svindeltiltalte Britta Nielsen i dag. Faktisk bliver der slet ikke noget retsmøde. Det har retsformand Vivi Sønderskov Møller netop fortalt. - Forsvareren har bedt om en redegørelse, som anklagerne er i gang med at svare på. Derfor giver det ikke mening at påbegynde afhøringen i dag, lød det fra retsformanden. Dermed er sagen mod Britta Nielsen udskudt indtil 5. november. Det ultrakorte retsmøde i dag varede kun fem minutter. Over 30 tilhørere havde ellers taget plads i retssalen. Det samme havde både Britta Nielsen og hendes søn, Jimmy Hayat. Men de nåede altså kun at sidde i retslokalet i et kvarters tid, før de igen blev ført ud af ansatte fra Kriminalforsorgen. Redegørelsen, som anklagerne nu er i gang med, afbrød også fredagens retsmøde i sagen mod Britta Nielsen. Den handler om udleveringsaftalen, der blev lavet, da Britta Nielsen i november sidste år var anholdt i Sydafrika og skulle til Danmark. Nima Nabipour har nemlig først fået adgang til aftalens dokumenter, efter sagen mod Britta Nielsen i sidste uge gik i gang, på grund af en fejl fra anklagemyndighedens side. Han blev heller ikke dengang inddraget i aftalen, der blev indgået via en sydafrikansk forsvarer. - Det til trods for, at jeg anmodede dansk politi om at komme i kontakt med min klient, mens hun var anholdt i Sydafrika, men det kunne ikke lade sig gøre, lød det fra forsvareren i fredags. Det er specielt ét punkt i aftalen, som Nima Nabipour vil have redegjort for. Det handler om, at Britta Nielsen med aftalen siger ""ja"" til, at hun kunne blive præsenteret for yderligere anklager, når hun kom til Danmark. Og det er hun efterfølgende blevet. I anklageskriftet er hun nemlig tiltalt efter en særlig paragraf i straffeloven, som gør det muligt at forhøjere strafferammen fra otte års fængsel til 12 år. Forsvarer Nima Nabipour mener ikke, at hun bør være tiltalt efter denne paragraf. Britta Nielsen har erkendt sig skyldig i en række af de anklager, der er mod hende. Her kan du høre et kort klip fra retsmødet i Sydafrika 8. november 2018:",Louise Dalsgaard,Indland,2019-10-29T09:00:00+00:00,https://www.dr.dk/nyheder/indland/retssag-udskudt-afhoering-af-britta-nielsen-bliver-ikke-i-dag,DR
Erdogan: Militæroperation i Syrien er i gang,"Tyrkiets præsident skriver på Twitter, at en militær aktion er indledt.",Fly bomber kurdiske mål Trump trækker USA ud,"Tyrkiets præsident Recep Tayyip Erdogan skriver på Twitter, at en militær operation i det nordlige Syrien er gået i gang. Erdogan skriver, at Tyrkiets væbnede styrker sammen med syriske soldater har indledt en aktion mod de kurdiske militser PKK og YPG, samt terrorgruppen Islamisk Stat. Målet er at ødelægge en ""terrorkorridor"", der er i gang med at blive etableret ""på vores sydlige grænse og at bringe fred til regionen,"" skriver præsidenten. Erdogan oplyser videre, at man vil skabe en ""sikker zone"", som er renset for kuridiske militser, og som kan huse syriske flygtninge. Her er de første tv-billeder af mål, som er blevet ramt i det nordlige Syrien: En talsmand for de kurdiske styrker i det nordlige Syrien oplyser, at tyrkiske kampfly bomber kuridisk mål i regionen, skriver nyhedsbureauet AP. Mustafa Bali fra Syrian Democratic Forces, som er ledet af kurderne, siger, at Tyrkiet går efter at bombe civile mål. Lufangrebet har skabt ""stor panik blandt folk i regionen,"" siger han. Tyrkiet vil informere alle relevante lande, inklusiv Syriens regering, om offensiven i det nordlige Syrien, siger den tyrkiske udenrigsminister Mevlut Cavusoglu ifølge Reuters. Syriens første reaktion på operationen er, at man vil konfrontere enhver tyrkisk aggression ""med alle lovlige midler"", oplyser en kilde i det syriske udenrigsministerium til Syriens stats-tv. Med støtte fra en international koalition anført af USA har YPG-militsen stået i frontlinjen i bekæmpelse af Islamisk Stat. På ordre fra USA's præsident, Donald Trump, er de amerikanske styrker i det nordøstlige Syrien begyndt at trække sig ud af området. Beslutningen er blevet kritiseret af både republikanere og demokrater i Kongressen i USA. Mandag skrev Trump i et tweet, at han vil ""udslette"" Tyrkiets økonomi, hvis landet foretager sig noget, som han anser for at være over grænsen. Inden Tyrkiets militære operation i Syrien gik i gang i dag, forsvarede Trump igen tilbagetrækningen. På Twitter kalder præsidenten beslutningen om at gå ind i Mellemøsten for ""den værste"" nogensinde.",Jakob Busk Olsen,Udland,2019-10-09T13:17:00+00:00,https://www.dr.dk/nyheder/udland/erdogan-militaeroperation-i-syrien-er-i-gang,DR
"500 sygeplejersker er forsvundet fra sygehusene, siden Mette Frederiksen lovede 1.000 flere","Sundhedsminister Magnus Heunicke (S) mener, at udfordringen kun er blevet større, når det gælder manglen på sygeplejersker.",Dansk Sygeplejeråd: Regering er bagud Minister: 'Udfordring bliver større',"Det er lidt over et år siden, at Mette Frederiksen lovede, at hvis hun fik statsministerposten, ville hun skaffe 1.000 flere sygeplejersker i 2021. Men i løbet af det seneste år er antallet af sygeplejersker på sygehusene faldet med 473 årsværk. Værst ser det ud i Region Sjælland. Her var der i 2. kvartal i år 155 årsværk færre blandt sygeplejersker sammenlignet med 3. kvartal sidste år. Det viser nye tal fra Sundhedsdatastyrelsen. Et årsværk svarer til den samlede arbejdstid for én persons fuldtidsarbejde i et år. Helle Dirksen, der er formand for Dansk Sygeplejeråds kreds Sjælland, mener, at regeringen er bagud med point fra starten, når det gælder at rekruttere flere sygeplejersker til sygehusene. - Vi starter fra under nulpunktet. Jeg går ud fra, at de manglende sygeplejersker skal lægges oven i de 1.000, som mangler i forvejen, siger hun. Helle Dirksen bakkes op af professor i sundhedsøkonomi ved Syddansk Universitet Kjeld Møller Pedersen. Han ser det som en meget stor udfordring at finde de ekstra sygeplejersker, som regeringen gik til valg på. - Det er jo ikke sådan, at 500 sygeplejersker er arbejdsløse. Jeg tror på, at de er søgt ud i kommunerne og i almen praksis, lyder det fra Kjeld Møller Pedersen. Sundhedsminister Magnus Heunicke (S) anerkender, at udfordringen kun er blevet større, når det gælder manglen på sygeplejersker. - De nye tal viser, at mens vi har diskuteret det her, er det gået i den forkerte retning, siger han. I Region Sjælland skyldes det faldende antal sygeplejersker blandt andet en stor fyringsrunde sidste år. - Hvis det kan lade sig gøre at fyre så mange sygeplejersker, så må det også kunne lade sig gøre at få tallet til at gå den anden vej, lyder det fra Magnus Heunicke. Sundhedsministeren pointerer dog, at regeringen forhandler økonomien bag de 1.000 ekstra sygeplejersker på plads i forbindelse med finansloven. - De nye tal viser, at der er et kæmpe behov. Det kan man se på tallene og på hvert eneste sygehus. Når vi sætter penge af til flere sygeplejersker, så er det for at få vendt udviklingen, siger han.",Thor Malthe Andersen,Politik,2019-11-18T14:16:00+00:00,https://www.dr.dk/nyheder/politik/500-sygeplejersker-er-forsvundet-fra-sygehusene-siden-mette-frederiksen-lovede-1000,DR
Aftale om at skaffe 1.000 flere sygeplejersker er i hus,Dansk Sygeplejeråd bakker op om aftalen mellem regeringen og Danske Regioner.,,"Regeringen har indgået en aftale med Danske Regioner, der skal sikre 1.000 flere sygeplejersker i 2021, sådan som det blev aftalt i finansloven i december. 500 af sygeplejerskerne skal findes i år. Aftalen bakkes op af Dansk Sygeplejeråd. Sygeplejersker på hospitalerne får ret til fuld tid fra i år, alle stillinger opslås på fuld tid, der indføres bedre introduktionsforløb for nyuddannede, og der skal skabes bedre sammenhæng i praktikforløb for at mindske frafaldet på uddannelserne. Regeringen har netop afsat 44 mio. kr. til formålet, og det vurderes løbende, hvordan regeringen kan understøtte regionernes arbejde på området. - Aftalen betyder en markant og konkret indsats i forhold til sygeplejerskerne ude på sygehusene, som vi vil følge op på, så vi sikrer, at vi når målet om 1.000 flere sygeplejersker, siger finansminister Nicolai Wammen (S). - Aftalen er samtidig et første skridt, hvor vi med den nedsatte task force er i gang med mere bredt at se på, hvordan vi kan sikre flere social- og sundhedsmedarbejdere, siger han. Grete Christensen, formand for Dansk Sygeplejeråd støtter, at flere sygeplejersker kommer på heltid, og at støtte uddannelsen. Nu går arbejdet så i gang med at få det realiseret på en måde, så det også kan mærkes hos alle de sygeplejersker, som i mange år har holdt sammen på vores fælles sundhedsvæsen og nu er ved at give op. Dem skal vi nu kunne give et håb om en bedre fremtid. /DR Nyheder/",,Politik,2020-01-10T14:42:00+00:00,https://www.dr.dk/nyheder/politik/aftale-om-skaffe-1000-flere-sygeplejersker-er-i-hus,DR
Sygeplejersker sidder ved computeren i stedet for ved patienten: HK vil flytte opgaver tilbage til sekretærerne,"Fagforeningen HK mener, at de har løsningen på, at regeringen mangler 1.000 sygeplejersker.",'Jeg skal være tæt på dem' Beregningerne er gode nok,"De booker lokaler, tager telefonen og skriver i journaler. De danske sygeplejersker bruger en stor del af dagen på ting, der ikke har med den nære patientkontakt at gøre. Nogle af opgaverne med at dokumentere patienternes tilstand kræver en sygeplejerskeuddannelse, men det gælder ikke det hele. - At printe labels og gøre klar til patienterne i morgen kunne sagtens være en sekretæropgave, siger Anja Skovgaard Nissen, som er sygeplejerske på Odense Universitetshospital. Og det er fagforeningen HK enig med hende i. De mener, at de kan gøre arbejdet bedre for Anja samtidig med, at de kan løse regeringens problem med at skaffe 1.000 sygeplejersker. HK er fagforeningen for lægesekretærer, og deres forslag vil også komme deres medlemmer til gode. Forslaget lyder nemlig sådan her: Flyt noget af det administrative arbejde tilbage til lægesekretærerne. Hvis sygeplejerskerne bliver aflastet administrativt, så er tanken, at de fremover kan nøjes med at bruge 20 procent af arbejdstiden på administrativt arbejde. Og det kan gøre en stor forskel for flere personalegrupper, mener de i HK. - Alt det administrative arbejde, som dygtige læger og sygeplejersker udfører, er slet ikke nødvendigt. Jeg så hellere, at det blev udført af uddannede lægesekretærer, siger Winne Axelsen, formand HK Kommunal i Region Hovedstaden. Anja Skovgaard Nissen er sygeplejerske på Urinvejs-kirurgisk afdeling på Odense Universitetshospital. På hendes afdeling er der hver dag afsat en sygeplejerske til sekretæropgaver. - Dele af opgaven er helt klart sygeplejefaglig, men der er også dele af opgaven, som på ingen måde er sygeplejefaglig i min optik, forklarer hun. Patienterne kommer med meget komplekse lidelser. Derfor mener Anja Skovgaard Nissen, at sygeplejerskerne ikke skal bruge dyrebar tid foran computeren, men i stedet være, hvor hjælpen er tiltrængt. - Folk er her, når de er rigtig syge, og der skal jeg være tæt ved dem, siger hun. Professor i sundhedsøkonomi og sundhedspolitik ved Syddansk Universitet Kjeld Møller Pedersen mener, at HK's logik med at flytte opgaverne og frigive sygeplejersker er god nok. - Det er rimelig realistisk, men man kan godt diskutere, om det er fem eller fire procent, der kan flyttes, men det spiller ikke den helt store rolle, siger han og nævner, at det ikke er en gratis løsning. - Der skal skaffes et økonomisk råderum til at kunne ansætte flere lægesekretærer. Så det er i virkeligheden også en økonomisk udfordring, om der er plads til det, siger han. Regeringen forsøger i forbindelse med de igangværende finanslovsforhandlinger at finde ud af, hvor pengene til de ekstra 1.000 sygeplejersker skal komme fra. Socialdemokratiets har tidligere nævnt stigende cigaretpriser som løsning. I en tidligere udgave af denne artikel fremgik det, at sygeplejerskerne bruger en fjerdedel af arbejdsdagen på der ikke har noget med patienterne at gøre. Det er ikke korrekt, da noget af tiden foregår sammen med patienterne i forbindelse med dokumentation af patienternes tilstand. DR beklager.",Sine Skott Andersen,Fyn,2019-11-21T18:27:00+00:00,https://www.dr.dk/nyheder/regionale/fyn/sygeplejersker-sidder-ved-computeren-i-stedet-ved-patienten-hk-vil-flytte,DR
"Kristoffer er en af de sygeplejersker, der skal gøre op med aflyste operationer på Aarhus Universitetshospital",Antallet af anæstesikursister fordoblet fra 7 til 14. Det skal være med til at nå 1.000 operationer om ugen.,Det haster med at komme i gear Smerter og bedøvelse er hverdagen,"Der skal flere patienter gennem operationsstuerne på Aarhus Universitetshospital. Region Midtjylland er nemlig træt af aflysninger og kaos, som der har hersket på hospitalet i halvandet år, så nu skal målet om 1.000 operationer om ugen være på plads til sommer. En del af den løsning er at uddanne flere anæstesisygeplejersker. De giver bedøvelse og overvåger livsvigtige funktioner som vejrtrækning og ilttilførsel, imens patienten er bedøvet, men der har ikke været nok af dem på universitetshospitalet. Det er ikke sådan bare lige at lægge en patient i narkose, og en sygeplejerske skal gennem en overbygning på to år, før man kan kalde sig anæstesisygeplejerske. Antallet af anæstesikursister er nu fordoblet fra syv til 14, og en af de nye kursister er Kristoffer Sanden. - Jeg synes, at det er et rigtigt spændende område at arbejde med sygepleje under operationer. Vi kan bringe patienterne trygt og sikkert igennem, som når man hopper ud med en faldskærm, så skal vi være faldskærmen, siger han. I videoen herunder kan du se, hvordan det gik, da Kristoffer Sanden skulle bedøve en patient under sin uddannelse. Flytningen og sammenlægningen af byens sygehuse til det store Aarhus Universitetshospital i Skejby er ikke gået som forventet. Blandt andet har fordelene ved at være et stort hus i første omgang vist sig at være ulemper, og synergieffekten er udeblevet. Det fortæller oversygeplejerske på Bedøvelse og Operation Susanne Boll. - Det er ikke til stede fra dag et. Der er mange nye kolleger og arbejdsgange, man skal lære at kende. Vi troede, at vi kunne have færre vagtberedskaber, men vi har måttet have flere i vagt, end vi havde før, siger hun. Derfor har konsekvenserne også kunne mærkes for både patienter og kirurger. - De har været frustrerede over, at man ikke har kunnet opnå den kapacitet, som der er brug for. Der er ingen, der synes, at det er i orden at aflyse patienter i det omfang, som vi har gjort, siger hun. Region Midtjylland har tilført 214,3 millioner kroner til hospitalets budget for 2020, men under den forudsætning, at hospitalet leverer 1.000 operationer om ugen, som længe har været målet. I dag ligger antallet mellem 900 og 950 per uge. Både Susanne Boll og hospitalsdirektør Poul Blaabjerg er optimistiske med at nå målet. - Det skal vi gøre. Vi er i gang med dels at rekruttere og endnu vigtigere at oplære personalet. Det tager noget tid, men hvis vi kigger frem mod sommeren 2020, så når vi de 1.000 og får etableret robuste hold, så der ikke er udsving i forbindelse med for eksempel sygdom, siger han. Anæstesikursisten Kristoffer Sanden er glad for at være med til at hjælpe. - Det er dejligt at være med til at sørge for, at vi som sygehus kan yde den service og hjælp til patienterne, de har behov for. Der er brug for os, og vi kan gøre en forskel. Samtidig får jeg personligt et spændende arbejde, siger han.",Gitte Hansen,Østjylland,2019-11-13T19:01:00+00:00,https://www.dr.dk/nyheder/regionale/oestjylland/kristoffer-er-en-af-de-sygeplejersker-der-skal-goere-op-med-aflyste,DR
Nyt projekt skal få færre til at droppe ud af uddannelse: Sygeplejersker får individuel digital undervisning,Et fireårigt projekt skal give plads til praktiske opgaver i undervisningen. ,Studerende vil afprøve færdigheder,"Dygtigere sygeplejersker og mindre frafald på uddannelsen. Sådan lyder målene for en helt ny digital form for undervisning, der til sommer skal prøves af på sygeplejerskeuddannelsen flere steder i landet. Innovationsfonden har netop givet 17 millioner kroner til projektet på Professionshøjskolen Absalon, hvor en intelligent og digital undervisning, der bliver tilpasset den enkelte studerende, skal erstatte meget af teoriundervisningen ved tavlen. Den individuelle teoriundervisning skal give mere plads til praktiske øvelser på studiet, så de studerende er bedre forberedt på den virkelighed, de møder på hospitalerne. Det siger direktør for sundhed ved professionsskolen Absalon Daniel Bojsen. Samtidig håber direktøren også, at den digitale undervisning kan være med til at sikre, at flere af de sygeplejersker, der er brug for i øjeblikket, bliver på uddannelsen. Professionshøjskolen Absalon oplever, at omkring hver femte studerende falder fra blandt andet på grund af den tunge teoriundervisning. - Undervisningen vil i højere grad være, at man ikke gennemgår teorien i undervisningen. I stedet bruger man sin sygeplejefaglighed i forhold til simulation, hvor man arbejder med dukker eller laver rollespil. Det tror jeg vil gøre uddannelsen sjovere, og jeg håber, at det vil fastholde flere studerende, siger Daniel Bojsen. Pernille Schmidt er underviser på sygeplejerskeuddannelsen på Absalon. Hun ser også frem til den nye type undervisning, hvor der bliver mere plads til rollespil og simulation. Hun oplever, at de studerende efterspørger et sted, hvor de kan afprøve deres færdigheder. - Det her er et sikkert sted, hvor de kan tillade sig at fejle, uden det har konsekvenser for patienterne. Det giver de studerende en tryghed, til når de skal ud i deres praktik og i den virkelige verden. Hvis man skal holde sygeplejersker i deres fag, er det vigtigt, at de føler sig trygge, siger hun. Den nye digitale og individuelle undervisning vil være en del af et projektforløb de næste fire år på Absalons fem sygeplejerskeuddannelser i Næstved, Slagelse, Roskilde, Holbæk og Nykøbing Falster. Viser projektet sig at være succes, vil Absalon udvide undervisningsmetoden til andre professionsbacheloruddannelser som eksempelvis lærer- og pædagoguddannelsen.",Casper Lindbjerg Greve,Sjælland,2020-02-24T16:10:00+00:00,https://www.dr.dk/nyheder/regionale/sjaelland/nyt-projekt-skal-faa-faerre-til-droppe-ud-af-uddannelse-sygeplejersker,DR
"Blackstone løfter (lidt af) sløret: Pengene er primært fra sygeplejersker, brandmænd og lærere  ","Investorerne i kapitalfond ønsker fortrolighed, siger ejendomschef.",Penge fra Mellemøsten,"Den amerikanske kapitalfond Blackstone har fået øjnene op for lejemarkedet i København. På få år har Blackstone købt massivt op i ældre udlejningsejendomme i hovedstaden og sidder nu på én af byens hurtigst voksende ejendomsporteføljer, der udgøres af omkring 2.300 lejeboliger til en samlet værdi af knap otte milliarder kroner. Pengene til at finansiere det københavnske opkøb kommer fra et kompliceret spindelvæv af selskaber, der har sit udspring i skattelyene Delaware i USA og Caymanøerne. Derfor kan det også være svært at gennemskue, hvem der egentlig ejer de hundredvis af udlejningsejendomme, som Blackstone på kort tid har opkøbt. Blackstone er nemlig kapitalforvalter med det ene mål at tjene penge til sine investorer - og til sig selv. Og hvem, der reelt har kastet pengene i de københavnske ejendomme, er hemmeligt, forklarer James Seppala, der er ejendomschef i Europa: - Vores investorer lader os gerne investere deres penge. Men vi må ikke markedsføre os med deres engagement. De beder os om at holde deres engagementer fortrolige, og så gør vi det, siger han til DR. Et par af investorerne har dog tidligere bekræftet deres investering i Blackstone Blandt andre har californiske pensionskasser som San Francisco Employees Retirement System og California State Teachers’ Retirement System har kastet penge i Blackstone. Også lærernes pensionskasse i Texas har skudt penge i fonde, som har investeret i ejendomsmarkedet i København. - Investorerne er primært store pensionsselskaber for sygeplejersker, brandmænd og lærere. 70 procent af investeringerne kommer fra Europa og Nordamerika, siger James Seppala. De sidste 30 procent dækker over investeringer fra Asien og Mellemøsten, lyder det i et skriftligt svar fra Blackstone: - Vores ejendomsinvestorer er institutionelle investorer fra hele verden. 60 procent fra Nordamerika, 20 procent fra Asien, 10 procent fra Europa og 10 procent fra Mellemøsten. Mere i detaljer ønsker James Seppala ikke at gå: - Jeg kan fortælle om ejernes kategori, altså at det primært er pensionsselskaber. Men jeg må ikke nævne dem ved navn. Men noget af den viden er offentligt tilgængelig, siger James Seppala. Er det ikke fair, at de danske lejere ved, hvem der ejer den bygning, de bor i? - Jeg kan fortælle dem ejernes kategori. Og det er primært store pensionskasser. Siden 2012 har udenlandske investorer opkøbt udlejningsejendomme i Danmark for omkring 50 milliarder kroner - næsten dobbelt så meget som danske investorer har smidt i udlejningsejenodmme. I slideren herunder kan du se, hvilke ejendomme i København, som er blevet købt af udenlandske investorer siden 2012. Du kan læse mere om Blackstones investeringer i det københavnske ejendomsmarked her.",Mathias Sommer,Penge,2019-11-04T18:36:00+00:00,https://www.dr.dk/nyheder/penge/blackstone-loefter-lidt-af-sloeret-pengene-er-primaert-fra-sygeplejersker-brandmaend,DR
,,,,,,,https://www.dr.dk/nyheder/tema/drukneulykker-i-danske-havne,DR
Sygeplejerske: Sundhedsplatformen gør patienterne mere trygge,På Herlev Hospital er flere sygeplejersker og patienter glade for mulighederne ved sundhedssektorens nye it-system.,Nye redskaber til dokumentation Tryghed hos patienterne,"Når Sundhedsplatformen natten til lørdag indføres på Rigshospitalet og Glostrup Hospital, sker det i kølvandet på massiv kritik fra flere fronter. Flere medarbejdere på Herlev og Gentofte Hospital har blandt andet fortalt, at de undgår det nye system, fordi det er problematisk og i stedet løser opgaver i de gamle systemer. Blot to uger efter Sundhedsplatformen blev indført på Herlev og Gentofte Hospital, var der registreret 9.000 fejl, hvor bestillinger og henvisninger ikke var slået igennem i it-systemet. Men på hjertemedicinsk sengeafsnit på Herlev Hospital er sygeplejerskerne begejstret for Sundhedsplatformen, som blev taget i brug i maj 2016. Det fortæller afdelingssygeplejerske, Marie Baastrup: - Vi har nu et system, der samler data. Det er en enormt stor styrke, da patienterne har komplekse forløb, og systemet giver mulighed for at kunne manøvrere rundt i dem, siger hun til DR Nyheder. Ifølge Marie Baastrup har Sundhedsplatformen medført redskaber, der gør det lettere for sygeplejerskerne at dokumentere patienternes forløb. Helt konkret drejer det sig om en såkaldt Rover, der er en slags smartphone, som sygeplejerskerne benytter ved besøg hos patienterne. Derudover er der vognen WOW (Workstation on Wheels), som sygeplejerskerne ligeledes kan tage med ind til patienterne. Her kan de registrere oplysninger, som de før skulle skrive ned på papir og efterfølgende skrive ind på computer. Dermed sparer sygeplejerskerne ifølge Marie Baastrup tid, blandt andet fordi de har mindre tekst og flere afkrydsningsmuligheder. - Patienten involveres i sin egen journal, så det stiller krav til den måde, vi formulerer og dokumenterer os på, siger hun med henvisning til, at sygeplejerskerne nu registrerer data, mens de står ved siden af patienten. Derudover giver Sundhedsplatformen mulighed for at visualisere data ved at lave dem om til kurver i stedet for at se en masse tal i en række, hvor det kan være svært at spotte udsving, fortæller Marie Baastrup. - Det giver os mulighed for at se patientens journal på en anden måde. Ved at omsætte data til kurver kan vi se udviklingen hos patienterne tidligere – hvis det for eksempel er en faldende kurve, siger hun. Patienterne er ifølge Marie Baastrup glade for de nye redskaber, som Sundhedsplatformen har medført. - Når der er stuegang med WOW-vognen, kan de se med og se, at sygeplejersken dokumenterer data med det samme, frem for at det bliver en krøllet seddel i lommen. Det giver en forskel i patienternes tryghedsgrad, siger hun. Ifølge Marie Baastrup har hjertemedicinsk sengeafsnit på Herlev Hospital haft succes med Sundhedsplatformen, fordi de har gjort en fælles indsats og set positivt og nysgerrigt på it-systemets nye muligheder.",Nynne Hein Møller,Indland,2016-11-04T12:34:00+00:00,https://www.dr.dk/nyheder/indland/sygeplejerske-sundhedsplatformen-goer-patienterne-mere-trygge,DR
Region Sjælland går over til Sundhedsplatformen i nat - patientforening bekymret,"Det er dumt at introducere it-systemet Sunhedsplatformen i julen, mener Patientforening. ",,"I nat klokken 3 slukker sygehusene i Region Sjælland for alle de gamle IT-systemer og trykker på Sundhedsplatformens startknap. Det sker på nøjagtigt samme tidspunkt for samtlige sygehuse i regionen, og samme nat som tusinder fejrer julefrokost. Og det er særdeles uklogt, mener formanden for Patientforeningen, Nicolaj Bang. - Når man gør det lige her i julefrokostsæsonen, så synes jeg nok, man tager en stor chance. Og dem, det kommer til at gå ud over, det er patienterne, siger han og tilføjer: - Uanset, hvor der indføres nye IT-systemer, skaber det altid problemer i starten. Vi ved fra Region Hovedstaden, at der stadig efter halvandet år er problemer. Det bekymrer mig, at Region Sjælland går i luften på en årstid, hvor vi ved, at mange medicinske patienter skaber pres på sygehusene, siger Nicolaj Bang. Men patienterne kan tage det helt roligt, de blive behandlet nøjagtig, som de plejer, forsikrer vicedirektør Trine Holgersen fra Slagelse og Næstved sygehuse. - Vi er bemandet til at tage imod de patienter, der kommer. Udover ekstra IT-folk til at bakke læger og sygeplejersker op er der indforskrevet både læger og sygeplejersker som ekstra hjælpere i den første tid, siger hun. Trine Holgersen tilføjer, at uanset hvilket tidspunkt på året, man vælger at gå i luften med et nyt IT-system på, vil det vække kritik. Om sommeren skal tusindvis af ansatte have ferie, uddyber hun.",Henny Mortensen,Sjælland,2017-11-24T06:03:00+00:00,https://www.dr.dk/nyheder/regionale/sjaelland/region-sjaelland-gaar-over-til-sundhedsplatformen-i-nat-patientforening,DR
Udskældt it-system kan betyde afskedigelser på Riget,"Der er brug for flere læger og sandsynligvis færre sygeplejersker og sekretærer, mener direktøren på Rigshospitalet.",,"Rigshospitalets sygeplejersker og sekretærer skal måske indstille sig på at sige farvel til kolleger på grund af det omdiskuterede it-system Sundhedsplatformen. It-systemet har medført, at hospitalet stadig ikke behandler lige så mange patienter, som det skal fire uger efter, at systemet er blevet indført. Det skyldes ifølge formanden for Rigshospitalets overlægeråd Fin Biering-Sørensen, at lægerne i den forbindelse har overtaget flere opgaver fra sygeplejersker og sekretærer. Blandt andet journalisering og bestilling af prøver. Det får nu direktør Per Christiansen til at varsle afskedigelser. - Når man har en arbejdsglidning i den retning, så medfører det, at man skal have en anden personalesammensætning. Det bliver ikke én stor afskedigelsesrunde, men noget der vil ske stille og roligt med naturlige afgange og andre opgavefordelinger, siger han. Per Christiansen har ikke på nuværende tidspunkt det fulde overblik over præcis hvilke personalegrupper, der bliver ramt af afskedigelser. Han regner dog med, at det kommer til at ramme sygeplejersker og sekretærer. Samtidig håber han, at Rigshospitalet kommer til at ansætte flere læger. - Jeg forudser, at vi ansætter flere læger, fordi de har fået flere opgaver i forbindelse med Sundhedsplatformen, siger han. Rigshospitalet indførte det nye it-system den 5. november, efter det havde fået meget kritik for at skabe kaos på Herlev-Gentofte Hospital, hvor det blev rullet ud i maj.",Peter Bye Andersen,København,2016-12-07T12:00:00+00:00,https://www.dr.dk/nyheder/regionale/hovedstadsomraadet/udskaeldt-it-system-kan-betyde-afskedigelser-paa-riget,DR
,,,,,,,https://dsr.dk/sites/default/files/24/notat_aarsager_til_deltid_i_foelge_sygeplejerskerne_sath_2018.pdf,DR
,,,,,,,https://www.regionh.dk/til-fagfolk/uddannelse/Udvikling-af-sundhedsuddannelsesomradet/prognose-for-arbejdsmarkedet-i-region-h/Sider/default.aspx,DR
,,,,,,,https://dsr.dk/politik-og-nyheder/det-mener-dsr/loes-manglen-paa-sygeplejersker,DR
,,,,,,,https://sum.dk/nyheder/2022/april/ny-opgoerelse-af-antal-sygeplejersker,DR
Britiske læger demonstrerer for at redde skrantende sygehuse,"Kronjuvelen i det britiske velfærdssamfund, sundhedsvæsnet NHS, er under massivt pres.",Storbritannien søger 40.000 sygeplejersker Stolte af sundhedsvæsnet 227 milliarder til NHS,"Vrede læger var i dag på gaden for at advare mod udviklingen i det system, der de seneste 71 år har leveret gratis sundhedsydelser til briterne: NHS - National Health Service eller den nationale sundhedstjeneste i Storbritannien. - Sundhedsvæsnet er tvunget i knæ, og det holdes kun i gang på grund af de dedikerede ansatte, der har lange vagter og ubetalt overarbejde. De ansatte giver den en ekstra skalle, siger lægen Jackie Turner. Valget i Storbritannien den 12. december kaldes et brexit-valg. Men spørger man vælgerne, er sundhedsvæsenet lige så vigtigt som brexit. Især personalemangel og lange ventelister betyder, at NHS, som briterne historisk har været så stolte af, lider. Lige nu mangler NHS næsten 100.000 medarbejdere - for eksempel omkring 40.000 sygeplejersker og næsten 10.000 læger. Det har været med til at skabe de værste ventelister på britiske sygehuse nogensinde. Nye tal viser for eksempel, at: - I løbet af de seneste år er sundhedsvæsnet slet ikke til at kende længere, da der er lange ventetider og mangel på sygeplejesker og læger, siger lægen Phil Edwards til demostrationen. - NHS har aldrig været værre, og det er smurt meget tyndt ud. Jeg er lige gået på tidlig pension, ligesom alle mine venner, i en alder af 57 på grund af presset, siger den nu tidligere læge Evette Saldana. - NHS fylder kolossalt i valgkampen. Sundhed er noget, der fylder i folks hverdag. Der er store krav til, at sundhedssystemet skal fungere og store forventninger til det, påpeger DR Nyheders korrespondent i Storbritannien, Kim Bildsøe Lassen. NHS bliver kaldt kronjuvelen i det britiske velfærdssamfund, og det er den vigtigste arbejdsgiver i Storbritannien, da 1,5 millioner arbejder i sundhedssystemet. Og NHS er lige så vigtigt for briterne i valgkampen som et truende exit fra EU, lyder det fra Kim Bildsøe Lassen. - Briterne er utroligt stolte af, at man har et nationalt sundhedsvæsen, som alt andet lige har fungeret godt i mange år. Det britiske samfund er delt i klasser, men NHS binder nationen sammen, ligesom Kongehuset, forklarer han. Med NHS i hjertet af valgkampen overbyder de politiske lejre hinanden for at redde og genoprette NHS. De britiske Konservative lover at bruge 20 milliarder pund, godt 174 milliarder kroner, mere på NHS de næste fem år, og de vil uddanne og ansætte 6000 nye læger samt bygge 40 store hospitaler. Arbejderpartiet Labour trumfer med løfter om at bruge 26 milliarder pund, knap 227 milliarder kroner, mere på NHS de næste fem år, og så skal der skæres ned på ventelisterne og gives studiestipendier til sygepleje-studerende. På gaden er der dog ikke meget tiltro til den siddende regering. - Jeg har ikke tiltro til premierminister Boris Johnson - og da slet ikke når det drejer sig om NHS. Det tror jeg, at mange er enige i, siger Phil Edwards. Jackie Turner er enig med sin lægekollega. - De konservative har siddet på magten siden 2010, og det eneste, de har gjort, er at tage penge fra NHS.",Clara Binczak Lindhardt,Udland,2019-11-21T20:47:00+00:00,https://www.dr.dk/nyheder/udland/britiske-laeger-demonstrerer-redde-skrantende-sygehuse,DR
Mangler læger og sygeplejersker: Situationen hos akuttelefonen 1813 er 'kritisk',"Der mangler i øjeblikket 40 procent af sygeplejerskebemandingen i akutberedskabet, viser dokumenter.","Regionsrådsformand: ’Vi gør alt, hvad vi kan’","Taster du som borger i Region Hovedstaden tallene 1813 på telefonen for at få fat i hjælp til en akut skade eller sygdom, så kan du risikere fortsat at sidde lang tid i telefonkø. For regionens akuttelefon har så svært ved at ansætte læger og sygeplejersker, at det giver ekstra lang ventetid i telefonkøen. Så svært, at akutberedskabet nu selv kalder situationen for 'kritisk'. Det skriver Akutberedskabet, der står bag 1813, i en dagsorden til Region Hovedstadens sundhedsudvalg, der har møde onsdag i denne uge. Samtidig oplyser Akutberedskabet også, at der ikke kan ’opretholdes en stabil drift’ og, at der derfor er længere ventetider end ønsket. Den situation vækker bekymring hos Morten Freil, der er direktør for Danske Patienter, en paraplyorganisation for patient- og pårørendeforeninger. - Vi er bange for, at underbemanding, travlhed og lange svartider på akuttelefonen kan betyde, at man overser alvorlige sygdomme hos patienterne, siger Morten Freil. Akuttelefonen har længe haft svært ved at leve op til kravet om, at syv ud af ti opkald skal besvares inden for tre minutter. I oktober var det således kun 24 procent af alle opkald, der blev taget inden for tidsrammen. Den lange svartid fik i sidste måned et flertal i regionsrådet til at afsætte ti millioner kroner til området. Men der skal endnu mere til på den korte bane, mener Morten Freil. Særligt i den kommende jule- og nytårsperiode, hvor telefonlinjerne kan blive rødglødende. - Derfor forventer vi selvfølgelig, at regionen gør alt for at sikre, at alle kræfter sættes ind i den kommende juletid, så vi ikke ender i en uoverskuelig situation, der går ud over patienterne. Det kan være lægestuderende og praktiserende læger, som vi må appellere til, tager en ekstra indsats, siger han. Onsdag i denne uge skal sundhedsudvalget i Region Hovedstaden så mødes og diskutere de kritiske bemandingsproblemer hos akuttelefonen 1813. For bordenden i udvalget sidder Christoffer Buster Reinhardt (K). Hos ham vækker den nuværende situation bekymring. - Det er dybt bekymrende og utilfredsstillende for borgerne, der skal hænge i kø. Det er også et udtryk for, at sundhedsvæsnet generelt mangler arbejdskraft, siger han. Han kalder samtidig situationen for usædvanlig. - Mange sygeplejersker er stoppet med at tage ekstravagter på 1813 efter sygeplejekonflikten, påpeger han. Ser man på sygeplejerskesituationen i Akutberedskabet, mangler der i øjeblikket 40 procent af sygeplejerskebemandingen, når man måler det på årsværk. Samtidig er 25 procent færre læger tilknyttet akuttelefonen sammenlignet med sidste år, viser dokumenterne sendt til Region Hovedstadens sundhedsudvalg. Samtidig med at regionen forsøger at få ansat mere personale til 1813, skal der også arbejdes på arbejdsmiljøet i Akutberedskabet. Det er, ifølge Lars Gaardhøj (S), der er formand for Region Hovedstaden, en af løsningerne på problemerne hos 1813. - Vi gør alt, hvad vi kan, for at få flere ansat. Vi har afsat ti millioner kroner, der blandt andet skal bruges til at forbedre arbejdsmiljøet, men også bakke op om flere medarbejdere, og vi arbejder også på at få nogle flere lægestuderende ind til specifikke opgaver, siger han. Han tør dog ikke sætte en tidshorisont på, hvornår akuttelefonen igen kan leve op til målsætningen om, at syv ud af ti opkald besvares inden for tre minutter. - Det er svært at love, hvornår vi kan få ansat tilstrækkeligt personale. Vi sætter fuld fart på forbedringerne, og at de skal virke så hurtigt som muligt. Det er alle politikere i Region Hovedstaden enige om, siger han. Akutberedskabets ledelse har ikke ønsket at stille op til interview.",Sebastian Theodoridis Lundsgaard,København,2021-11-23T17:20:00+00:00,https://www.dr.dk/nyheder/regionale/hovedstadsomraadet/mangler-laeger-og-sygeplejersker-situationen-hos-akuttelefonen,DR
"Ny undersøgelse: Du kan være tryg ved at få en sygeplejerske i røret, når du ringer 1813","Mens de praktiserende læger er mere effektive, er sygeplejerskerne generelt mere grundige.",Sygeplejersker sender flere videre i systemet Grundighed kan give længere ventetid,"Kritikken har ad flere omgange haglet ned over Region Hovedstadens akuttelefon 1813. Blandt andet fordi det primært er sygeplejersker frem for læger, som besvarer opkaldene. Men et nyt forskningsprojekt fra Aarhus Universitet fastslår, at du kan være helt tryg, hvis du får en sygeplejerske i røret. Sygeplejerskerne er nemlig både grundigere og scorer højt på sikkerhed - på nogle parametre endda højere end de praktiserende læger. Det konkluderer forskningsprojektet, der har undersøgt, om fagligheden påvirker kvaliteten hos Lægevagten i Region Midtjylland og 1813 i Region Hovedstaden. Og det er ikke helt ligegyldigt, hvem der besvarer dit opkald, siger Dennis Schou Graversen fra Forskningsenheden for Almen Praksis ved Aarhus Universitet, som står bag undersøgelsen. - Man kan sige, at sygeplejerskerne helt overordnet er bedre end de praktiserende læger til at identificere og afdække relevante problemer. Sikkerhedsmæssigt vurderes de ud fra vores studie på niveau med de praktiserende læger - måske endda lidt bedre, siger han. Til gengæld bliver de praktiserende læger vurderet mere effektive, og derfor giver det ikke mening at komme med anbefalinger for, hvem der bør besvare dit opkald. - Kvaliteten er høj, uanset om man får fat i en sygeplejerske eller en læge, og det må være det vigtigste for patienten, understreger Dennis Schou Graversen. I Dansk Sygeplejeråd glæder man sig over rapportens konklusion, der én gang for alle slår fast, at sygeplejerskerne er rustet til opgaven. Det siger Kristina Robins, der er formand for sygeplejerskerne i Kreds Hovedstaden. - Jeg synes, undersøgelsen understøtter, at det er fuldt forsvarligt, og at der er høj kvalitet i visitationen, når regionen anvender sygeplejersker til opgaven. Ifølge Dennis Schou Graversen tyder studiet på, at sygeplejerskerne sender flere patienter videre i systemet end de praktiserende læger - også flere, end det blev vurderet nødvendigt. - De praktiserende læger har mindre overvisitering, hvor en patient eksempelvis kan være sendt til en unødig konsultation, siger han. Alligevel afviser direktør for akutberedskabet i Region Hovedstaden, Freddy Lippert, at sygeplejerskerne overvurderer alvoren og sender for mange patienter videre til eksempelvis akutmodtagelserne. - Undersøgelsen viser, at sygeplejersker ikke løber en risiko på patienternes vegne, og dermed risikerer man selvfølgelig også at sende nogle patienter ind, som ikke nødvendigvis skal ind. Han peger desuden på, at Akuttelefonen 1813 sender det samme antal patienter videre per tusinde indbyggere, som de tre øvrige lægevagter - på nær Region Midtjylland, der sender lidt færre ind. Udover at sende flere patienter videre, er sygeplejerskernes samtaler generelt længere end lægernes. Det kan potentielt give længere ventetid. Det er en problemstilling, som borgere i hovedstadsområdet i flere år har oplevet, når de ringede til 1813. Det har blandt andet tidligere fået Statsrevisorerne til at rette skarp kritik af Akuttelefonen. Selvom det er en balancegang, at samtalerne ikke skal blive så lange, at ventetiden stiger, mener Kristina Robins ikke, at sygeplejerskerne er for grundige. - Jeg synes aldrig, at grundighed er en dårlig ting, fordi man netop vil sikre sig, at man ikke laver fejl. Det er jo en balance mellem patientkvalitet og et effektivitetsspørgsmål, så patientsikkerheden må jo veje tungt her, siger hun. Ifølge formand for sundhedsudvalget i Region Hovedstaden, Christoffer Buster Reinhardt (K), viser undersøgelsen tydeligt, at patienterne kan være trygge ved 1813's set up. - Vi har debatteret 1813 frem og tilbage i rigtig mange år, så jeg er glad for, at det langt om længe bliver belyst og undersøgt grundigt, siger han.",Anne Sophie Flach,København,2020-06-13T05:00:00+00:00,https://www.dr.dk/nyheder/regionale/hovedstadsomraadet/ny-undersoegelse-du-kan-vaere-tryg-ved-faa-en-sygeplejerske-i,DR
Rigspolitiet nedlægger over 200 stillinger,"Rigspolitiet nedlægger cirka 240 stillinger i løbet af 2020, oplyser rigspolitichefen. ",Store sager hos Søik Øget optagelse på uddannelse,"Rigspolitiet nedlægger cirka 240 stillinger i løbet af 2020, oplyser rigspolitichef Jen Henrik Højbjerg. Lønsummen fra 90 stillinger skal overgå til styrkelse af Bagmandspolitiet, der også mindre mundret kaldes Statsadvokaten for Særlig Økonomisk og International Kriminalitet (Søik). Ud over de 90 stillinger skal der fjernes i omegnen af 150 stillinger blandt Rigspolitiets ansatte. Det skal ske i takt med, at flere opgaver lægges ud til de 12 politikredse. - Man har de senere år uddannet flere betjente - mange betjente - og har styrket den operative kapacitet og øget antallet af betjente i kredsene. Den udvikling betyder, at der i 2020 vil være behov for tilpasninger af personalet i Rigspolitiet, siger Jens Henrik Højbjerg. De senere års store sager om hvidvask og svindel med udbytteskat har trukket store veksler på Søik. Søik hører under Rigsadvokaten, ikke Rigspolitiet. Men pengene til at styrke Søik skal altså hentes hos Rigspolitiet. - Søik skal i 2020 tilføres 45 millioner kroner fra Rigspolitiet, og det svarer i lønsum til cirka 90 medarbejdere, som så skal findes i Rigspolitiet, siger Jens Henrik Højbjerg. Den anden del af besparelserne hænger ifølge Jens Henrik Højbjerg sammen med, at der i de senere år er opstået et større behov for politiuddannet personale. Det skyldes terrortruslen, bevogtningen af grænserne samt et stigende krav om synligt politi - det er det, som politiet kalder den ""tryghedsskabende indsats"". Behovet skyldes også, at der i begyndelsen af den politiske rammeaftale, som politiet er underlagt - flerårsaftalen fra 2015-2019 - i begyndelse var mange politifolk, som forlod korpset. For at lappe det hul ansatte man flere civile, men samtidig har man øget optaget på politiuddannelsen. - Derfor har vi vidst, at der var behov for at nedjustere antallet af civile, efterhånden som de større årgange på politiets basisuddannelse er blevet færdiguddannet, lyder det fra Rigspolitichefen. Hvilke stillinger der bliver tale om, og hvor mange det nøjagtigt bliver, er endnu ikke bestemt. /ritzau/",,Indland,2020-01-13T12:08:00+00:00,https://www.dr.dk/nyheder/indland/rigspolitiet-nedlaegger-over-200-stillinger,DR
Sygeplejersker strømmer til samtalegrupper for stressramte,"Dansk Sygeplejeråd har oprettet trivselsgrupper i tre regioner, så stressramte medlemmer kan tale med kolleger i samme situation",Arbejdsgiverne roser,"Hundreder af påbud fra Arbejdstilsynet er de senere år haglet ned over landets sygehuse, fordi personalet risikerer at få ondt i psyken - blandt andet på grund travlhed. Travlheden kan skabe en nedadgående spiral, der ender i udbrændthed og depression. Stress blandt sygeplejersker er nu blevet så udbredt, at deres fagforening Dansk Sygeplejeråd flere steder i landet har oprettet samtalegrupper for stressramte medlemmer. Alene på Sjælland har 35 sygeplejersker deltaget, siden den første gruppe blev oprettet for et halvt år siden. Det fortæller psykolog Marianne Boje Andersen, der står i spidsen for de sjællandske samtalegrupper. - Mange sygeplejersker går ned med flaget, fordi de oplever, at de må gå på kompromis med deres ønske om at levere en god pleje til patienterne, siger Marianne Boje Andersen og fortsætter: - Det slider på dem, for så har de ikke stoltheden med i deres arbejde, og det er vigtigt for trivslen at føle, man kan levere varen, og at patienten er tilfreds. Hos Dansk Sygeplejeråd understreger næstformand i Sjællands-kredsen Ulla Birk Johansen, at det er arbejdsgivernes opgave at sikre et sundt og forsvarligt arbejdsmiljø på sygehusene, men det er nødvendigt med et supplement til arbejdsgivernes indsats. Det kan måske forebygge, at travlheden fører til en dyb nedtur for medlemmerne. - Når de oplever, at de ligger lidt vågne om natten, føler angstsymptomer eller må gå ud og græde på toilettet for at klare arbejdet, så kan de komme med i en stressgruppe. Man behøver faktisk ikke være syg for at deltage, siger hun. Stressgrupperne bliver mødt med bifald af Danske Regioner. Formanden for sundhedsudvalget, regionsformand Ulla Astman, kalder det et udmærket initiativ. - Det fjerner ikke vores ansvar for arbejdsmiljøet, men det er en rigtig fin opgave, fagforeningen har påtaget sig, siger hun.",Per Gade Gyldenkærne,Sjælland,2016-10-19T05:48:00+00:00,https://www.dr.dk/nyheder/regionale/sjaelland/sygeplejersker-stroemmer-til-samtalegrupper-stressramte,DR
Kraftigt jordskælv rammer Tyrkiet og flere meldes døde,"Der er sendt politi og redningsarbejdere til jordskælvsområde i det østlige Tyrkiet, siger indenrigsminister.",,"Opdateret 22:12: Dødstallet er nu opjusteret fra fire til 14 af de tyrkiske myndigheder. Et kraftigt jordskælv i det østlige Tyrkiet, der ifølge meteorologiske tjenester i Europa og USA er målt til 6,8, har kostet mindst fjorten mennesker livet og ødelagt bygninger. Jordskælvet lå i 10 kilometers dybde. Det ramte distriktet Sivrice i provinsen Elazig klokken 20.55 lokal tid ifølge EMSC. - Sivrice er blevet alvorligt rystet, og vi har sendt vore redningshold til regionen, siger Tyrkiets indenrigsminister, Suleiman Soylu. Tyrkisk tv viser bileder af politi og redningsarbejdere, som gennemsøger kollapsede bygninger. Man kan se vinduer og balkoner, der er styrtet til jorden. Jordskælvet kunne mærkes flere steder i nabolandene Syrien og Irak. Skælvet ramte i et sparsomt befolket område, og der kan gå nogen tid, før myndighederne får overblik over skadernes omfang. /ritzau/AFP",,Udland,2020-01-24T18:41:00+00:00,https://www.dr.dk/nyheder/udland/kraftigt-jordskaelv-rammer-tyrkiet-og-flere-meldes-dode,DR
Politiet indstiller eftersøgning af kvinde i vandet,Politiet kalder det en ulykkelig hændelse. ,Så kvinde styrte ned,"En helikopter og flere både blev i eftermiddag indsat i forsøget på at finde en kvinde, der var set falde i vandet fra en skrænt nord for Fredericia. Men sidst på eftermiddagen blev eftersøgningen indstillet. Det oplyser vagtchefen ved Sydøstjyllands Politi, Jesper Brian Jensen. - Chancen for at overleve så mange timer i det kolde vand er meget lille. Derfor har vi indstillet eftersøgningen, siger Jesper Brian Jensen. Først på aftenen oplyste politiet på Twitter, at undersøgelser har vist, at det drejer sig om en 33-årig kvinde. - De pårørende er underrettet, og der er tale om en ulykkelig hændelse, skriver politiet. Politiet modtog klokken 13.58 en anmeldelse om, at en forbipasserende havde set en kvinde styrte ned fra en skrænt. - Hun ryger ned i vandet, og derefter har den forbipasserende mistet kvinden af syne, lød det fra politet. Episoden fandt sted ved Trelde Næs, der ligger lidt nord for Fredericia. Ud over helikopter og redningsbåde blev der også sendt dykkere i vandet i forsøget på at finde kvinden. - Vi frygter, at hun kan være druknet, sagde Jesper Brian Jensen. /DR Nyheder/",,Indland,2020-01-04T15:01:00+00:00,https://www.dr.dk/nyheder/indland/politiet-indstiller-eftersogning-af-kvinde-i-vandet,DR
"Nye detaljer om bandeleders flugt: 'Kom ikke nærmere, ellers skyder jeg' ","Sygeplejersker blev truet på livet, og der blev affyret skud under bandeleders flugt i november.","Bandeleder skød ned i gulvet 'Kom ikke nærmere, ellers skyder jeg' Minister har bestilt redegørelse","Da lederen af banden NNV, Hemin Dilshad Saleh, blev befriet fra Psykiatrisygehus Slagelse i november sidste år, truede han selv og en medgerningsmand flere sygeplejersker på livet. Ligeledes afgav bandelederen skud ned i gulvet. Det fremgår af en redegørelse af forløbet om bandelederens flugt, som er blevet oversendt til Folketingets Retsudvalg. Hemin Dilshad Saleh nåede at være på flugt i mere end to måneder, før han blev anholdt i Spanien i forrige uge. Redegørelsen kommer blandt andet med nye detaljer om flugten, og hvordan han brugte sin kæreste som dækhistorie for at få besøg på det psykiatriske sygehus, hvor han havde været fængslet i surrogat i under en uge. Den 24-årige havde nemlig fået lov til at få besøg af sin kæreste om eftermiddagen 19. november, da han havde oplyst, at hun skulle til Spanien kort efter. Det var dog ikke kæresten, men i stedet en fætter, som mødte op. Det er tidligere beskrevet, hvordan den besøgende havde en kage med, hvori han havde gemt pistoler, men det er ikke beskrevet præcist, hvordan bandelederen og hans medsammensvorne lykkedes med at slippe ud. I redegørelsen beskrives det, hvordan de fik tallerkner til kagen og fik enetid i et besøgslokale. Kort tid efter at de var lukket inde i lokalet, blev døren dog åbnet igen, hvorefter flugten begyndte. - Pistolerne blev rettet mod sygeplejerskerne, samtidig med at der blev sagt: ”Vi skal ud, vi skal ud, I skal lukke os ud”, eller lignende, hvorpå de forlangte, at sygeplejerskerne smed deres alarmer, lyder det i redegørelsen. Den ene af sygeplejerskerne smed sin alarm, mens den anden sagde, at hun ikke havde den på sig. Det fik Hemin Dilshad Saleh til at tage fat i sygeplejersken. - Derpå afgav han 1-2 skud ned i gulvet ved siden af sygeplejersken, hvorefter han på ny søgte efter alarmen. Fætteren råbte ”vi skal være hurtige, der er gået for lang tid”, hvorefter sygeplejerskerne blev tvunget til at følge med hen til døren ud til gangarealet, som de låste op, lyder det i redegørelsen, hvor det også fremgår, at ingen kom til skade under flugten. Sitautionen kulminerede endnu en gang, da de to mænd på flugt 'stødte ind i' de resterende sygeplejersker og en gruppe af indsatte, som var på vej tilbage til afdelingen. - Det fik HDS (Hemin Dilshad Saleh, red.) og fætteren til at tage fat i de to sygeplejersker, ligesom de rettede pistolerne mod dem, samtidig med at de råbte til de øvrige sygeplejersker: ”Hvis du trykker, skyder jeg” og ”kom ikke nærmere, ellers skyder jeg”, eller lignende, står der i politiets redegørelse. Herefter blev udgangen låst op, og bandelederen og hans medsammensvorne stak af via hovedindgaden. Samtidig blev samtlige interne alarmer aktiveret, ligesom der blev ringet 112. Det fremgår, at politiet var fremme kort efter. I redegørelsen er det også beskrevet, hvilken dialog der har været mellem sygehuset og politiet op til bandelederens flugt. Konklusionen er, at sygehuset burde have udnyttet muligheden for at afskære besøg samt kontrolleret de besøgende. Justitsminister Nick Hækkerup (S) har derfor bestilt en handlingsplan, som skal imødegå problemet med fangeflugter. - Det er selvfølgelig utilfredsstillende. Rigspolitiet har derfor indskærpet over for alle politikredse, at der skal være en bedre dialog om sikkerhedsforanstaltningerne, siger han i en pressemeddelelse. - Den her problematik handler ikke kun om flugten fra Slagelse – vi har et generelt problem med for mange fangeflugter. Derfor har jeg også før jul bestilt en samlet handlingsplan til at imødegå problemet med fangeflugter fra myndighederne.",Emil Søndergård Ingvorsen,Indland,2020-02-03T17:08:00+00:00,https://www.dr.dk/nyheder/indland/nye-detaljer-om-bandeleders-flugt-kom-ikke-naermere-ellers-skyder-jeg,DR
AUH-sygeplejersker er frustrerede: Skal behandle patienter uden for deres speciale,"Kræftsygeplejersker føler ikke, at de kan give urinvejspatienter den rigtige behandling.",Sygeplejersker står på hovedet Regionsrådsformand: - Velafprøvet koncept,"Når afdelingen for urinvejskirurgi på Aarhus Universitetshospital løber tør for sengepladser, er det sygehusets kræftafdeling, der må huse patienterne. De to specialer ligger imidlertid så langt fra hinanden, at sygeplejerskerne på kræftafdelingen ikke føler, at de kan give urinvejspatienterne den nødvendige behandling. Det fortæller Signe Bech Uldahl, der som højt specialiseret kræftsygeplejerske på Aarhus Universitetshospital dagligt har oplevet at skulle behandle patienter med urinvejssygdomme på kræftafdelingen. Hun taler som tillidsmand på vegne af sygeplejerskerne på afdelingen, og ifølge hende går der en del specialviden, specialpleje og behandling tabt, når sygeplejerskerne skal behandle uden for deres kompetenceområde. - Det er frustrerende og stressende, siger Signe Bech Uldahl. Hun fremhæver især et skræmmende eksempel på, hvordan personalet kom til kort over for en patient med en urinvejssygdom. Det betød, at der gik længere tid, før den rigtige diagnose blev stillet. Patienten fik et mere akut efterforløb og havnede på operationsbordet igen. - Det er ubehageligt, for jeg vil også gerne leve op til mottoet på sygehuset 'Hele livet i de bedste hænder'. Så kan jeg faktisk blive i tvivl, om jeg har de bedste hænder, når jeg modtager patienter fra et speciale, der for mig er stort og komplekst, siger Signe Bech Uldahl. Grethe Christensen er formand for Dansk Sygeplejeråd, og hun mener, at sygeplejerskerne gør, hvad de kan for at tilpasse behandlingen efter de andre specialer. - Hvis du går ud og spørger sygeplejerskerne ude på afdelingen, så oplever de, at de har hjulpet til og været fleksible. At de i det hele taget står på hovedet for at løse de store udfordringer, der er rundt omkring i sundhedsvæsnet, siger hun. Grethe Christensen peger på, at sygeplejerskerne på AUH ikke er alene med frustrationerne. Hun refererer til en analyse, som Dansk Sygeplejeråds analyseafdeling i samarbejde med Megafon selv foretog i december. Den viste, at 65 procent af sygeplejerskerne i løbet af den seneste måned havde oplevet at behandle patienter, der egentlig burde ligge på andre afdelinger. Lægefaglig direktør på Aarhus Universitetshospital, Jørgen Schøler Kristensen, siger, at sygehuset kun har det antal senge, det har. Han afviser, at patienterne lider overlast ved at blive flyttet rundt mellem afdelingerne. - Vi placerer efter nøje faglige overvejelser patienterne der, hvor de kan passes. Også så de patienter, der har brug for meget specialiseret behandling og pleje, er dér, hvor de skal være, siger Jørgen Schøler Kristensen. Regionsrådsformand i Region Midtjylland, Anders Kühnau (S), siger, at regionen i årevis har brugt konceptet med at flytte patienter mellem afdelinger på sine forskellige hospitaler. Og det er der intet fagligt uforsvarligt i, forklarer han. Det er nemlig kun patienter, der ikke har et særligt specialiseret behov for behandling, der bliver flyttet. - Derfor er det helt almindelig procedure, at de her patienter flyttes fra urinvejskirurgisk afdeling til onkologisk afdeling, siger Anders Kühnau. Men regionsrådsformanden understreger også, at han selv og ledelsen er meget opmærksomme på det, hvis personalet ikke mener, at patientforløbene er tilrettelagt på den mest hensigtsmæssige måde. - Vi skal selvfølgelig tage det alvorligt – det ved jeg også, at vores ledelse gør - når sygeplejersker ikke føler, at deres faglighed bliver bragt i spil på den rigtige måde, siger Anders Kühnau og kalder behandlingen på AUH for den ypperste behandling, man kan modtage i kongeriget. Selv er sygeplejerske Signe Bech Uldahl ikke sikker på, at hun får sin faglighed bragt bedst i spil på kræftafdelingen på AUH. - Aldrig har der været så meget snak om, at nu er der faktisk en stilling her, og nu er der en stilling der. Er der mon en plads, hvor jeg kan udfylde min stilling bedre?",Frederik Orry,Østjylland,2020-02-22T07:00:00+00:00,https://www.dr.dk/nyheder/regionale/oestjylland/auh-sygeplejersker-er-frustrerede-skal-behandle-patienter-uden-deres,DR
Sygeplejersker i opråb til gør det selv-folket: Lad hammer og motorsav ligge,"Lange ventetider på skadestuer kan blive en realitet, når akutsygeplejersker skal passe Covid-19 patienter. ",Et opråb til gør det selv-folket,"Hold dig i ro, så du kan holde dig væk fra skadestuen. Sådan lyder opråbet fra Anja Alexandersen, der er afdelingssygeplejerske for skadestuen på Slagelse og Næstved Sygehus. En kombination af en forlænget hjemmekarantæne og godt vejr kan nemlig friste flere til at gå ud for at ordne haven eller bygge den garage, der længe har stået på to do-listen. Men hvis man taber en flise over foden eller falder ned fra stigen, kan det betyde lange ventetider på skadestuen. Ved Slagelse Sygehus er det akutberedskabet fra skadestuen, der også skal tage imod de coronaramte patienter. Her hersker der ingen tvivl om, hvilke patienter der vil blive prioriteret først, understreger Anja Alexandersen. - Hvis man kommer ind med et ukompliceret brud på et ben eller ankel, vil man skulle vente, fordi vi vil prioritere de kritiske coronapatienter først, fortæller hun. Afdelingssygeplejersken kan sagtens forstå folks ønske om at ordne forskellige hjemmesysler, når tiden og vejret er til det. Alligevel kommer hun med en appel om, at folk skal tænke sig en ekstra gang om, inden de tænder for motorsaven eller kravler op på stigen. - Det er især et opråb til gør det selv-folket, der nogle gange bevæger sig ud på et område, de ikke har forstand på. Så ser vi, at det går galt, og man ender på skadestuen, siger Anja Alexandersen. Det er nemlig for alles bedste at holde sig væk fra venteværelset på skadestuen, understreger hun. - Jo mere vores skadestue er belastet med folk, der er kommet til skade, jo færre ressourcer og personale har vi, der kan hjælpe indlæggelsesdelen, hvor vi får alle vores coronapatienter, siger hun. Derudover må folk også gerne passe på, når de sætter sig op på motorcyklen eller hopper på trampolinen med børnene, når der skal tages en pause fra lektierne eller arbejdscomputeren, fortæller Anja Alexandersen, der i stedet anbefaler folk til at nyde det gode vejr og gå nogle ture. - Hold jer i ro eller foretag jer nogle gør det selv-projekter, I har forstand på. Vi har brug for, at I passer på jer selv, for så passer I også på os, siger Anja Alexandersen.",Ann Smed Madsen,Sjælland,2020-03-26T05:12:00+00:00,https://www.dr.dk/nyheder/regionale/sjaelland/sygeplejersker-i-opraab-til-goer-det-selv-folket-lad-hammer-og-motorsav,DR
Sygeplejersker omskolet på én dag: Charlotte er klar til at tage imod alvorligt syge coronapatienter,På få dage har Aalborg Universitetshospital omskolet flere end 100 personaler til nye opgaver.,Helt ny dagligdag,"Arbejdslivet ændrede sig pludselig i fredags for den nordjyske sygeplejerske Charlotte Opheim-Winje. Hendes arbejdsplads, Farsø Sygehus, ønskede nemlig øjeblikkeligt, at hun skulle indgå i beredskabet, der fremover skal tage sig af alvorligt syge coronapatienter. Landets sygehuse er i fuld gang med at opruste coronaberedskabet, og på få dage har Aalborg Universitetshospital opbygget en pandemiafdeling, der står klar til at modtage smittede patienter med coronavirus. Også Farsø Sygehus i Region Nordjylland bliver indrettet til coronapatienter. - Opkaldet var umiddelbart lidt utrygt. Hvad går vi ind til? Hvad skal vi? Og hvad er vores rolle på en helt ny afdeling, siger Charlotte Opheim-Winje, der er ansat på Ortopædkirurgisk Afdeling i Farsø. Personale blev indkaldt fra hele regionen, og betænkningstiden var kort, da opkaldet kom fredag. - Jeg blev ringet op klokken 13 af min afdelingsleder, hvor jeg blev spurgt, om jeg havde mulighed for at møde i akutberedskabet, som skulle være klar til at sætte i nødberedskab fra klokken 16. Omskolingen tager én dag for den enkelte sygeplejerske, fortæller anæstesilæge på Aalborg Universitetshospital Thomas Klitgaard om de nye opgaver. - Vi er i gang med et omfattende uddannelsesprogram, som blandt andet omfatter værnemidler, hygiejne og luftvejs- og iltbehandling af patienterne. Charlotte Opheim-Winje og hendes sygeplejerskekolleger kan komme til at arbejde under et kolossalt pres, efterhånden som der kommer flere og flere coronasmittede patienter. - Vi er heldigvis ikke alene om det. Vi kunne ikke klare det uden hjælp fra alle. Vi er en hel organisation, som skal hænge sammen og kommunikere. Det gælder lige fra vores rengøringspersonale til vores portører, læger og opefter. Vi er afhængige af hinanden hele vejen rundt, siger den 30-årige sygeplejerske. Med omskolingen bliver der nu vendt op og ned på dagligdagen og sygeplejerskernes vagter. - Normalt kender vi vores vagtplan fire uger før - det gør vi bare ikke her, så vi har nogle vilkår, der kan blive lidt barske at stå model til. - Man skal være omstillingsparat i de her tider - både som mor, som hustru og som sygeplejerske, siger Charlotte Opheim-Winje, der efter dagens opgaver vender hjem til familien med mand og fire børn. Lægelig leder Mikkel Lønborg Friis fra efteruddannelsesenheden NordSim under Aalborg Universitetshospital forventer, at der fredag vil være omskolet foreløbig 138 sygeplejersker til de nye opgaver. Og flere ventes at blive uddannet de kommende dage. Onsdag var ti patienter indlagt på Aalborg Universitetshospital med coronavirus. Der er plads til 50 coronapatienter på den nye pandemiafdeling i Aalborg og yderligere 100 patienter på Farsø Sygehus.",Jesper Knox,Nordjylland,2020-03-19T18:13:00+00:00,https://www.dr.dk/nyheder/regionale/nordjylland/sygeplejersker-omskolet-paa-en-dag-charlotte-er-klar-til-tage-imod,DR
Sygeplejerske i opråb: 'Vil I ikke godt stoppe med at se det som en corona-ferie',På Louise Midjords afdeling mærker de allerede presset på grund af coronavirus.,Konsekvenserne bliver et valg mellem liv eller død,"Travlhed. Det ord beskriver ifølge Louise Midjord, der er sygeplejerske på en afdeling for kronisk syge på et af landets store hospitaler, bedst stemningen på afdelingen. - Time for time øges intensiteten. Vi aflyser patienter som aldrig før, og vi har nu kun vores akutberedskab. Vi har ryddet venteværelset for smittekilder, og gør klar til de alvorligt syge, siger hun til DR Nyheder. Derfor forstår Louise Midjord personligt heller ikke dem, som endnu ikke har taget myndighedernes advarsler og gode råd til sig for at undgå smittefaren ved coronavirusset. - Jeg kan se, at der er flere, der ser det som en slags corona-ferie. Vil ikke godt stoppe med det? Det er en sygdom under opsving, siger hun og tilføjer. - Jeg kan ikke forstå, at folk stimler sammen i zoologiske haver, langs søerne eller på fortovscafeer. Jeg kan ikke forstå, at folk ikke tager det alvorligt. Louise Midjord frygter, at hende og resten af hospitalsvæsenet ikke kan følge med, hvis folk fortsætter med at mødes og sidde tæt. Statsministeren og flere sundhedsfaglige eksperter har de seneste dage opfordret til man ikke mødes flere personer indendørs, men at man i stedet benytter muligheder for at være uden for - i mindre grupper vel at mærke. - Man kan jo sagtens være udenfor, og man kan jo sagtens løbe en tur alene. Men jeg bliver provokeret af, at folk sidder tæt og drikker rødvin, når det er mig, der skal stå med flere og flere smittede de næste mange uger, siger Louise Midjord. Vi er nødt til at tage ved lære af det, der skete i Kina og som nu sker i Italien, mener hun. - Vi kommer til at stå i nogle etiske dilemmaer. Der kommer til at være så mange smittede, at vi skal vælge hvem, der skal have behandling, siger hun og tilføjer. - Jeg frygter personligt, at jeg, sammen med en læge, kommer til at skulle vælge mellem hvem, der skal i respirator og hvem, der ikke skal, siger hun. Derfor er Louises Midjords personlige bøn til dem på fortovscafeerne, langs søerne og i de zoologiske haver, at vi holder afstand og følger forholdsreglerne. - Bliver vi hjemme, kan vi måske flade kurven ud, siger hun.",Marcus Mathiasen Bank,København,2020-03-16T18:46:00+00:00,https://www.dr.dk/nyheder/regionale/hovedstadsomraadet/sygeplejerske-i-opraab-vil-i-ikke-godt-stoppe-med-se-det-som-en,DR
Varme tanker og lækker mad sendes til knoklende læger og sygeplejersker ,Flere restauratører sender kærlige hilsner til sygehusene og deler gratis mad ud. ,Rørt sygeplejerske modtog Michelin-mad Gratis pizzaer flere steder Politiet sagde 'nej tak' til pizza,"Der er lige nu nærmest kø for at bakke op om det arbejde, som sygeplejersker, læger og andre inden for sundhedssektoren er i gang med. Mens mange af os mere eller mindre frivilligt har måttet geare ned på jobbet eller har rykket arbejdet hjem til spisebordet, kan personalet på sygehusene se frem til travlhed i den kommende tid. Og det er der efterhånden mange, der gerne vil påskønne. Forleden inviterede michelin-kokkene Søren Jakobsen og William Jørgensen, der ejer restaurant Gastromé i Aarhus, 150 coronahelte på mad. Mange af råvarerne var købt ind til middage, som kunderne havde aflyst på grund af coronasituationen. Det kom blandt andet personalet på sygehuset i Skejby til gode. - Vi er superglade for, at der er nogle, der tænker på os. Jeg er faktisk lidt rørt over det, sagde sygeplejerske Sidsel Koefod, da hun hentede lækkerier til sig selv og kollegerne på afdelingen på Aarhus Universitetshospital. Men det skal være dem vel undt. - Lige nu er de i skudlinjen, og det er en ekstrem situation. Det er nogle, man tænker på, og når vi kan sende lidt mad derud, er det bare super, siger kok Søren Jakobsen. Det er ikke kun gastronomer fra øverste hylde, der tænker på personalet på sygehusene. Flere steder i landet langer blandt andre pizzeriaer gratis mad over disken til læger og sygeplejersker. Det gælder for eksempel hos Korup Pizza i det nordvestlige Odense. Her slog ejeren op på Facebook, at der er gratis pizza til læger og sygeplejersker fra Odense Universitetshospital frem til den 30. marts. - Jeg er glad for at hjælpe folk, og det var derfor, jeg fik den idé, fortæller Metin Ercaliskan, som er indehaver af Korup Pizza. Selvom pizzeriaet primært har modtaget positive kommentarer på Facebook-opslaget, er der også folk, der spørger, hvorfor andre faggrupper som for eksempel sosu-assistenter ikke også skal have gratis pizza. - Lige nu er det kun til sygeplejersker og læger, men efter 14 dage kan det måske være, at jeg laver et godt tilbud til andre, der knokler for os, siger Metin Ercaliskan. I Vejle har Kaan's Pizza og Grill et lignende tilbud, der til at begynde med også omfattede politiet, men det sagde ordensmagten pænt 'nej tak' til. Politiet må ikke modtage ting, der er gratis. Kaan Emre Kaya driver pizzeriaet sammen med sin far, og han har svært ved at spå om, hvor mange gratis pizzaer, der skal bages. - Vi må se, hvordan det kommer til at gå, men vi har fået en kæmpe lovestorm fra folk, som synes, det er en god idé og bakker os op. Det føles rigtig godt, at alle prøver at hjælpe, som de kan. Det er bare rart, at vi kan holde sammen, siger Kaan Emre Kaya. Sammenholdet kan også ses på restaurantens Facebook-side. Her lover en elektriker at fikse installationerne, hvis de skulle gå i stykker, og der er også gratis dæk til firmaets udbringningsbil. I går fredag kunne Vejle Amts Folkeblad fortælle, at pizzeriaet indtil videre har udleveret mere end 100 pizzaer til læger og sygeplejersker.",Peter Frandsen Siggaard,Trekantområdet,2020-03-21T10:57:00+00:00,https://www.dr.dk/nyheder/regionale/trekanten/varme-tanker-og-laekker-mad-sendes-til-knoklende-laeger-og,DR
"Pia er sygeplejerske og glæder sig over udsigt til flere tests: 'Stort ønske om at vide, om man er smittet eller ej'","Ansatte i sundhedsvæsenet er glade for, at ministeren vil indhente mere testudstyr.",Vigtigt at kunne hjælpe kollegaer Patienter er kommet i første række,"Flere danskere skal testes for coronavirus. Det slog sundhedsminister Magnus Heunicke (S) i går fast efter fleres dages debat. De nye tests vil blandt andet blive stillet til rådighed for sundhedspersonalet på danske sygehuse, hvor man indtil videre kun har testet ansatte med svære symptomer. Det glæder Pia Jødal, der er fællestillidsrepræsentant for sygeplejersker og radiografer på Aalborg Universitetshospital. - Det er en god ide. Man har selvfølgelig et stort ønske om at vide, om man er smittet eller ej, hvis man har nogle symptomer, siger hun. Allerede onsdag i sidste uge meldte sundhedsmyndighederne ud, at flere medarbejdere, der varetager kritiske funktioner i sundhedsvæsenet, ældreplejen og blandt social udsatte, skal testes. Efterfølgende lød meldingen fra flere regioner dog, at de kunne få problemer med at løse opgaven, fordi deres lagre med testudstyr langsomt svinder ind. I går sagde Magnus Heunicke så, at man vil øge indsatsen for at sikre, at man får indhentet alt det testudstyr, der er behov for. Hvis det lykkes, vil det gøre en markant forskel, mener Pia Jødal. Efter hendes vurdering vil flere tests af hendes kolleger reducere risikoen for, at personale ubevidst kommer til at smitte patienter. Desuden kan hjemsendte medarbejdere komme hurtigere tilbage på arbejde, hvis en test kan afsløre, at de ikke længere har eller slet ikke har haft coronavirus. Og det betyder meget, siger hun. - Det er vigtigt, at man hurtigst muligt kan komme tilbage og hjælpe sine kollegaer. Et af de sygehuse, hvor man lige nu har begrænset testudstyr, er Sydvestjysk Sygehus. Her ser lægefaglig direktør Anna-Marie Bloch Münster frem til, at ikke bare mere sundhedspersonale men også flere patienter fremover kan blive testet. Også selvom de ikke er indlagt. - Det tager vi selvfølgelig positivt imod, og vi er klar til at varetage den opgave, siger hun. Indtil nu har sygehuset været nødt til at nedprioritere tests af både personale og andre borgere med milde symptomer. - Vi har simpelthen ikke været sikre på, at vi havde tests nok til patienterne. Det vigtigste for os er selvfølgelig at varetage patienterne først, siger Anna-Marie Bloch Münster. Det samme har været tilfældet på sygehuse i Region Midtjylland. Her har man modtaget for få af de reagenser, som er nødvendige for at kunne teste for coronavirus, og derfor har testene også her været forbeholdt patienterne. Hvis den praksis skal ændres, er det helt nødvendigt, at der kommer mere udstyr, siger Region Midtjyllands koncerndirektør Ole Thomsen. - Vi har kun lige nøjagtig reagenser nok til at teste de patienter, vi skal teste. Vi håber og tror, at der kommer flere reagenser, men indtil nu er der kommet færre, end vi havde regnet med, og færre, end vi blev lovet. Hvis det fortsætter, vil vi i de kommende dage også kun kunne teste patienter. Også han mener, at flere tests blandt personalet vil gøre en forskel. Det gælder i særdeleshed dem, der lige nu er nødt til at blive hjemme af frygt for, at de er smittet. - Hvis de var blevet testet, havde vi kunnet afkræfte, at de havde COVID-19, og så kunne de arbejde igen, siger han. Magnus Heunicke (S) beklager i dag, at de danske sundhedsmyndigheder ikke har fulgt op på en henvendelse fra Sydkorea, hvorfra man tidligere er blevet tilbudt mere testudstyr.",Klaus Videbæk,Nordjylland,2020-03-23T15:30:00+00:00,https://www.dr.dk/nyheder/regionale/nordjylland/pia-er-sygeplejerske-og-glaeder-sig-over-udsigt-til-flere-tests-stort,DR
Folketinget har vedtaget vidtgående hastelov mod corona,En række af regeringens oprindelige forslag er blevet justeret.,'Alvorstung dag' Ting i skuffen DF: Hellere skyde lidt over mål Stemte for ved at rejse sig,"Folketingets partier har netop vedtaget en vidtgående hastelov, som giver regeringen flere beføjelser i situationen med coronavirus. Samtlige partier stemte for loven, der er blevet hastebehandlet. - Nu kan vi komme i gang med de ting her, som vores eksperter siger, at vi skal i gang med, og som hele Europa nu også er i gang med. Derfor stor tak til hele Folketinget, siger sundhedsminister Magnus Heunicke (S). - Jeg blev helt rørt, da jeg så hele Folketinget rejste sig og stemte for det her. Det er tid til at lægge partipolitik til side og være sammen om at gøre det, der skal til for at bringe Danmark sikkert igennem den her situation. Magnus Heunicke fortæller, at Sundheds- og Ældreministeriet nu går i gang med at udmønte hasteloven, og at nye bekendtgørelser vil træde i kraft efter weekenden. Oprindeligt lagde regeringen op til, at myndighederne kunne trænge ind i private hjem uden en retskendelse ved mistanke om coronasmitte og Covid-19. Den del er nu ændret, så myndighederne skal have en dommerkendelse, før de kan gribe ind. - Det er jo en meget indgribende lov, og det har været en alvorstung dag, hvor vi har skullet træffe nogle svære beslutninger, fordi landet står i en alvorlig situation, som jo også har kaldt på nogle ganske drastiske beslutninger, siger Venstres sundhedsordfører, Martin Geertsen. - Noget af det, som vi er gået op i, har været en højere grad af retssikkerhed end det, der var i regeringens udspil til start. Også hos SF glæder man sig over, at myndighederne ikke længere kan gribe ind i folks private hjem uden en dommerkendelse. Det skriver SF's retsordfører Karina Lorentzen på Twitter. ""Det er en lille sejr for retssikkerheden og ikke så dårligt."" På trods af en række justeringer, er der fortsat tale om en meget vidtgående lov. Det vedkender sundheds- og ældreminister Magnus Heunicke da også. Det er dog nødvendigt, fordi der er tale om en helt usædvanlig situation. - Og så handler det også om, at vi nu har nogle ting i skuffen, hvis virus udvikler sig og epidemien udvikler sig til det værst tænkelige scenarie, så vi vil kunne gribe hurtigt ind og gøre nogle af de ting, som man nogle steder i verden har været for langsomme om at gøre, siger han. - De steder, hvor man har kunnet bremse det, man ikke brugt måneder på at diskutere - der har man handlet hurtigt. De steder, hvor det er gået galt, er netop fordi man først har brugt måneder at opdage, at det sker, og derefter på noget, der er for ineffektivt og for lidt. Hasteloven er vedtaget med en såkaldt solnedgangsklausul, der betyder, at den automatisk bortfalder senest til marts næste år. Det er en klausul Folketinget bruger, når der er tale om midlertidig lovgivning, der sætter normale retsgarantier ud af kraft. Til november vil Folketinget dog begynde på en revision. Derudover vil der løbende være politisk opfølgning i Folketingets sundhedsudvalg. - Det er afgørende, at vi ikke vedtager vidtgående lovgivning uden at følge op på, hvilke konsekvenser den har for borgerne. Derfor er vi særdeles tilfredse med, at vi har fået indføjet en revision af loven i november 2020, samt at der bliver en politisk følgegruppe der nøje følger udmøntningen af loven, udtaler Enhedslistens Sundhedsordfører Peder Hvelplund. I Dansk Folkeparti bakker formand Kristian Thulesen-Dahl også op om de vidtgående indgreb. - Vi skal vise danskerne, at vi tager alle nødvendige skridt. Som vi har sagt hele vejen igennem, så er det bedre, at vi skyder lidt over mål nu, end at vi om nogle måneder ser tilbage og tænker, at vi burde have gjort mere tidligere, siger han. - De kommende dage skal vi tage nye initiativer for at sikre danskerne. Der kommer vi også til fra Dansk Folkepartis at foreslå nogle yderligere ting i forhold til at beskytte danskerne. Står det til Kristian Thulesen-Dahl og Dansk Folkeparti skal der blandt andet indføres en kontrol ved grænserne, hvor indrejserne tjekkes for symptomer på smitte med coronavirus og sygdommen Covid-19 - eksempelvis i form af feberkontrol. Derudover vil partiet også indføre en periode med stop for modtagelse af asylansøgere. Kampen mod at begrænse spredningen af coronavirus prægede også selve afstemningen i Folketingssalen. Kun 95 ud af de i alt 179 medlemmer af Folketinget deltog. Og derudover foregik afstemningen ved at folketingsmedlemmerne rejste sig i stedet som normalt at trykke på en knap. Antallet af bekræftet smittede i Danmark er torsdag steget til 674 personer. Det hastigt voksende tal har ført til hasteloven, der er midlertidig og gælder frem til 1. marts 2021.",Thomas Klose Jensen,Politik,2020-03-12T22:49:00+00:00,https://www.dr.dk/nyheder/politik/folketinget-har-vedtaget-vidtgaaende-hastelov-mod-corona,DR
"186 indlagt for coronavirus: 37 er på intensiv, og 9 er døde",Antallet af intensive patienter er steget med syv siden i går. ,Qvortrup Geisling: Dødsfald forventet,"186 er indlagt i forbindelse med coronavirus i Danmark, hvoraf 37 af dem ligger på en intensiv afdeling. Det oplyser sundhedsmyndighederne i en opdatering. 32 ud af de 37 på intensiv ligger i respirator - i går var det 27 ud af 30. Tidligere i dag kom det frem, at der er ni i statisikken over coronarelaterede dødsfald. I alt 1.226 personer er testet positive for coronavirus i Danmark. Der er dog formentlig et stort mørketal, da tallet ikke er et udtryk for det samlede antal smittede, da ikke alle med symptomer på virusset bliver testet. Fokus er på personer med tydelige symptomer. Derfor forventes det samlede antal smittede at være langt højere. Hvis man holder opdateringen op med tal fra i går, kan man også se, at myndighederne har foretaget i alt 1.555 test. Det er det højeste antal på et døgn, siden man begyndte at foretage test den 27. januar. Samlet er der blevet foretaget 10.402 test siden den 27. januar. Da det første coronarelaterede dødsfald i Danmark blev meldt ud i weekenden, sagde DR's sundhedskorrespondent, Peter Qvortrup Geisling, at udviklingen ikke er overraskende. - Statistisk er der så mange danskere, der er smittet med coronavirus, at det er forventeligt, at vi nu ser de første dødsfald. Sundhedsmyndighederne har vurderet, at mellem 1.600 og 5.600 danskere vil dø i forbindelse med coronasmitte, lød det. Opfordringen fra myndighederne lyder, at hvis man kun har symptomer som let feber eller forkølelse, skal man blive hjemme, til man er rask.",Frederik Hagemann-Nielsen,Indland,2020-03-20T11:00:00+00:00,https://www.dr.dk/nyheder/indland/186-indlagt-coronavirus-37-er-paa-intensiv-og-9-er-doede,DR
,,,,,,,https://www.dr.dk/nyheder/kultur/tema/corona-og-kunst,DR
Julie er klar til blodprøverne: Frivillige strømmer til corona-jobbank,"Region Midtjylland har fået mere end 1700 tilmeldinger fra studerende og pensionister, der vil hjælpe",Uddannet laborant Overvældende opbakning I beredskab de kommende uger,"Julie Marie Knudsen arbejder ikke i sundhedsvæsenet. Men selvom hun til dagligt sælger køkkenudstyr i Imerco, kan hun stadig tage en blodprøve og analysere resultatet, og det kan der blive brug for, hvis corona-krisen udvikler sig. Derfor har Julie Marie Knudsen fra Brædstrup meldt sig til den ""corona-jobbank"", Region Midtjylland oprettede i går. - Der er behov for hænder, så selvfølgelig gør jeg det. Jeg er jo ikke i karantæne, og der kan blive brug for folk, når andre bliver sendt hjem, siger hun. Julie Marie Knudsen er nemlig uddannet laborant i bioteknologi og har taget kursus i blodprøvetagning, så det tidligere fag kan komme i brug igen, hvis det brænder på i sundhedsvæsenet, når corona-epidemien breder sig. Og det er netop derfor, Region Midtjylland har oprettet en slags jobbank for studerende, ledige og pensionerede inden for sundhedsfagene, foruden ledige eller pensionerede pædagoger. De kan melde sig som assistance, hvis hospitaler og institutioner får brug for ekstra hænder i den kommende tid. Og Julie er langt fra den eneste, der melder sig. På under et døgn har 1717 meldt sig til at hjælpe på Region Midtjyllands hospitaler og sociale tilbud. - Det synes jeg da er fantastisk, siger Julie Marie Knudsen. Koncerndirektør Ole Thomsen er også overvældet over opbakningen. - Det er gået fantastisk godt med tilmeldinger, og der er mange kvalificerede, der har lagt billet ind, siger han. Pensionerede læger og sygeplejersker kan sammen med studerende komme til at løse kritiske opgaver. Men også for eksempel ergo- og fysioterapeuter kan aflaste på afdelinger, mener Ole Thomsen. - Der er rigtigt mange faggrupper, der vil være relevante i sundhedsvæsenet, når vi kommer til at mangle medarbejdere. Det gør vi ikke lige nu, men det tror jeg, at vi kommer til. I næste uge vil Region Midtjylland kontakte de mange, der har meldt sig for at give klar besked. - Det er ikke lige nu, vi har brug for deres hjælp. Så vi vil bede dem om at stå i beredskab de kommende to-tre uger. De frivillige skal igennem korte kurser, forklarer Ole Thomsen. Trods den overvældende opbakning må fagfolk stadig gerne melde sig, understreger han. - Ikke fordi der er brug for dem lige nu, men vi får brug for al den kvalificerede arbejdskraft, vi kan skaffe, når der bliver mange alvorligt syge corona-patienter, siger han. Man kan registrere sig hos Region Midtjylland her, hvorefter man vil blive kontaktet. Arbejdet vil blive aflønnet efter gældende overenskomst, oplyser regionen. Opdateret 16/03/2020 15:34: Tilføjet, at corona-assistancen er lønnet arbejde efter gældende overenskomst.",Mikkel Vithner Hansen,Østjylland,2020-03-14T13:58:00+00:00,https://www.dr.dk/nyheder/regionale/oestjylland/julie-er-klar-til-blodproeverne-frivillige-stroemmer-til-corona,DR
Letbanetog og personbil støder sammen i alvorlig ulykke: Person fløjet på hospitalet,En bil er torsdag middag kørt sammen med et letbanetog ved en overkørsel i Odder.,Letbanedriften er påvirket,"En personbil er torsdag middag kørt sammen med et letbanetog ved en overkørsel i Odder. Det oplyser Østjyllands Politi, som betegner ulykken som alvorlig. - Da vi kommer frem til stedet, finder vi en bilist, der er så svært tilskadekommen, at han bliver fløjet til hospitalet med helikopter, siger Jakob Christensen, der er pressemedarbejder ved Østjyllands Politi. Manden, der er fløjet til behandling på Aarhus Universitetshospital, er 35 år gammel. Østjyllands Politi oplyser, at han er alvorligt kvæstet, men at man for nuværende ikke kan komme ind på de nærmere detaljer om mandens tilstand. Ulykken skete klokken 12.08 på en overkørsel på Århusvej, og de nærmeste pårørende er underrettet. En bilinspektør er nu på stedet og i gang med at undersøge de nærmere omstændigheder. - Ulykken sker ved en overgang, hvor der ikke er bomme, så bilen er på vej over skinnerne, da bilen bliver ramt i siden af letbanetoget. Indtil vi har bilinspektørens konklusioner, kan vi ikke udtale os yderligere om, hvad der er sket, siger Jakob Christensen. Driften mellem Odder og Malling er indstillet, og letbanedirektør Michael Borre opfordrer rejsende til at holde øje med Rejseplanen og Midttrafiks hjemmeside. - Det ser ud til, at myldretrafikken vil blive påvirket, men vi håber, vi kan få togene ud at køre igen, inden myldretiden er helt overstået, siger han. Torsdag eftermiddag er driften mellem Odder og Malling genoptaget, oplyser Midttrafik på selskabets hjemmeside. Michael Borre ønsker ikke at kommentere på omstændighederne omkring selve ulykken. - Vi afventer politiets undersøgelser, og så må vi jo se, hvad de finder ud af, og hvad de konkluderer ud fra dem, siger han.",Emma Lichscheidt,Østjylland,2020-03-05T12:06:00+00:00,https://www.dr.dk/nyheder/regionale/oestjylland/letbanetog-og-personbil-stoeder-sammen-i-alvorlig-ulykke-person,DR
"Færge, bus og tog: Hvordan påvirker coronavirus din rejse?","Vi følger Sundhedsstyrelsens anbefalinger, lyder det fra flere selskaber.",Færger sejler,"Får coronavirus nogen som helst konsekvenser for din tur på tværs af landet i weekenden? Umiddelbart er svaret nej. En række af de selskaber, der står for tog-, bus eller færgeturen, meddeler, at den skærpede kamp mod spredningen af coronavirus ikke får betydning for rejseplanerne. Hos DSB er meldingen, at Sundhedsstyrelsens anbefalinger følges tæt, og at de indtil videre ikke har givet anledning til at tage særlige skridt. Passagerer i tog opfordres dog til at udvise ekstra opmærksomhed og holde afstand til hinanden for at begrænse coronasmitte. Desuden er der ekstra fokus på håndhygiejnen hos DSB-medarbejderne. Nogenlunde samme melding kommer fra Midttrafik, der står for bustrafikken i Region Midtjylland, herunder bybusser i Aarhus og Letbanen. Trafikselskabet oplyser, at de har oprettet et beredskab og følger udviklingen tæt, men at der i øjeblikket ikke er ændringer i rejseplanen. Midttrafik driver også Flextrafik, der transporterer mange ældre og svage personer - og her er det besluttet, at chaufførerne i busserne sidestilles med sundhedspersonale i det danske sundhedsvæsen. Dermed skal de automatisk i 14 dages karantæne, hvis de har opholdt sig i de særlige risikoområder som eksempelvis Norditalien eller Kina. Sundhedsstyrelsen opfordrer generelt til, at der udvises en vis forsigtighed i blandt andet offentlige transportmidler. Helt konkret har myndighederne fem anbefalinger: Og hvad så med færgefarten? Her kunne passagerer måske fristes til at tro, at fredagens stramninger fra myndighedernes side kunne få konsekvenser, fordi mange mennesker kan være samlet på forholdsvis lidt plads. Men indtil videre er det ikke tilfældet. Hverken Molslinjen, der sejler mellem Aarhus og Sjællands Odde, eller Scandlines og Forsea, der henholdsvis sejler mellem Rødby og Puttgarden og Helsingør og Helsingborg, ændrer i deres sejleplaner. Begge selskaber følger udviklingen tæt og er i kontakt med de relevante myndigheder. Ombord på færgerne er der opstillet ekstra håndsprit og skilte, der opfordrer passagerer til at være særligt opmærksomme i forhold til smittefare. Molslinjen oplyser, at en fuldt booket færge har cirka 980 passagerer ombord. Ifølge Scandlines er det i øjeblikket lavsæson for færgefart. I torsdags var der på 80 afgange mellem Rødby og Puttgarden 2.000 biler - svarende til 7.000 personer. Det svarer gennemsnitligt til knap 100 passagerer for hver afgang. Det har ikke været muligt at få en kommentar fra Sundhedsstyrelsen om overvejelserne om smittefare ved offentlig transport. DR Nyheder har forsøgt at komme i kontakt med flere trafikselskaber - vi opdaterer artiklen løbende, når de vender tilbage. Rettelse: Det fremgik tidligere af artiklen, at DSB har opstillet håndsprit i togene, men det er ikke korrekt.",Theis Lange Olsen,Indland,2020-03-07T09:21:00+00:00,https://www.dr.dk/nyheder/indland/faerge-bus-og-tog-hvordan-paavirker-coronavirus-din-rejse,DR
I dag lukker skoler og institutioner: Nødpasning har masser af plads,Formanden for Kommunernes Landsforening opfordrer alle i livsvigtige funktioner til at komme på arbejde. ,Langt mellem børnene Tvivl om kriterierne,"I dag vil skoler og dagtilbud være lukket de næste to uger på grund af coronavirus. Men det er vigtigt, at sygeplejersker, ansatte i ældreplejen og politiet møder på arbejde i den kommende tid. Derfor er der oprettet nødpasning til børnene i hele landet, så de livsvigtige faggrupper fortsat kan passe deres arbejde. Det er på få dage lykkedes at få stablet pasningsordninger på benene ude i kommunerne, og formand for Kommunernes Landsforening, Jacob Bundsgaard (S), siger, at der er masser af plads i institutionerne rundt omkring. - Der tegner sig et billede af, at der er rigeligt med kapacitet, så alle de familier, der har behov for at få passet deres børn, fordi man løser samfundskritiske funktioner eller arbejder i detailhandlen eller i det private, hvor man er nødt til at gå på arbejde, har mulighed for at få passet sine børn, siger Jacob Bundsgaard. I Aarhus er der 77 institutioner med 4-5.000 pladser, og da der blev gjort status søndag, var der kun tilmeldt 438 til dagpasning og 179 til pasning i SFO. - Der er langt mellem børnene, så det er trygt for både medarbejdere og børn at komme i nødpasning, siger Jacob Bundsgaard. Han siger, at der tegner sig et lignende billede i hele landet. I København er det cirka 3-4 procent af forældrene, der har bedt om en nødplads. Det var i onsdags, at statsminister Mette Frederiksen (S) reelt lukkede Danmark ned i kampen mod coronavirus. Allerede fra dag ét opfordrede hun forældre til at holde deres børn hjemme. Dermed fik kommunerne kun nogle få dage til at få organiseret sig. Men det er kun de medarbejdere, der løser kritiske funktioner, der kan få passet deres børn. - Det er helt afgørende, at de medarbejdere, der løser kritiske funktioner, har mulighed for at få passet børn. Vi har brug for alle kræfter til at løse den her opgave, der ligger forude. Vi ved, at der kommer pres på de kommende uger, så det er vigtigt, at alle kan møde på arbejde, siger Jacob Bundsgaard. Hvad skal du stille op med børnene, hvis du holder dem hjemme? Læs ekspertens svar her. Det bliver kommunerne, der hver især skal foretage den nærmere beskrivelse af kriterierne for nødpasning i de enkelte kommuner. Børne- og undervisningsminister Pernille Rosenkrantz-Theil har sendt et brev ud til kommunerne med regeringens planlagte kriterier for nødpasning. - Der har været tvivl om kriterierne for nødpasning. Den skal vi have aflivet hurtigst muligt. Derfor vil jeg gerne slå fast, at børn af privatansatte selvfølgelig også er omfattet af nødpasning. Det gælder for børn til og med ni år, hvis forældre er ansat i en privat virksomhed, der ikke har hjemsendt medarbejderne, og som uden held har afsøgt andre pasningsmuligheder, udtalte Pernille Rosenkrantz-Theil forleden.",Mette Richardt,Indland,2020-03-15T13:04:00+00:00,https://www.dr.dk/nyheder/indland/i-dag-lukker-skoler-og-institutioner-noedpasning-har-masser-af-plads,DR
Aarhusianere har fået en slem uvane: Skyder genvej over letbanens skinner,Både politiet og Aarhus Letbane opfordrer gående til at følge færdselsreglerne og ikke udfordre letbanetoget.,Følg færdselsreglerne,"Aarhusianerne har vænnet sig så meget til de 40 til 50 tonstunge letbanetog, at flere ser sit snit til at udfordre skæbnen og skyde genvej over letbaneskinnerne, hvor der ikke er fodgængerovergang. En af dem er Kasper Hvid, der krydser skinner og vejbane, da han skal over til letbaneperronen i det nordlige Aarhus. I følge Kasper Hvid er grunden ganske enkel. - Det er jo dovenskab. Det er det korte svar. Jeg har en ide om, at de kører med cirka fire minutters mellemrum. Når man ikke kan se en letbane, er der ikke nogen fare i at krydse over, mener han. Men selvom det kan virke ufarligt at krydse over skinnerne og spare bentøjet for et par meter, så bør man lade være, siger Amrik Singh Chadha fra Østjyllands Politi. Han henviser til færdselslovens paragraf ti stykke fem, hvor der står, at hvis der findes et fodgængerfelt i umiddelbar nærhed, så skal det anvendes. - Det kan vi umiddelbart opfordre til. Det er jo ikke letbanetoget, der sker skader på, hvis man bliver ramt. Det er en selv, det går ud over, siger han. Aarhus Letbane er klar over problemet, og kommunikationschef Jens Velling kalder det en ærgerlig udvikling. Han opfordrer også til at følge færdselsreglerne. - Vi kan garantere, at der ikke sker noget, hvis du altid benytter fodgængerfelter og går over for grøn mand. Så enkelt er det, siger han. Aarhus Letbane og operatøren Keolis er lige nu i gang med at klarlægge problemet og finde en løsning.",Rasmus Kynde Bruun,Østjylland,2018-04-11T13:08:00+00:00,https://www.dr.dk/nyheder/regionale/oestjylland/aarhusianere-har-faaet-en-slem-uvane-skyder-genvej-over-letbanens,DR
"Sygeplejersker, læger og jordemødre får lov at møde på studiet igen: 'Vi har brug for dem'",Studerende på sidste del af en række sundhedsfaglige uddannelser får lov at vende tilbage til skolerne.,Mange må vente lidt endnu Nødvendigt at få tingene i hænderne Godt uddannet i hygiejne,"De er de næste i rækken til at gøre en forskel i sundhedsvæsenet, men de seneste uger har de kommende jordemødre, læger, tandlæger og sygeplejersker lige som alle andre studerende været hjemsendt for at mindske risikoen for smitte med coronavirus. Det bliver der dog lavet om på nu. Studerende på sidste semester på en række samfundskritiske og sundhedsfaglige uddannelser får således lov til at vende retur til deres uddannelsesinstitutioner, så de kan gøre deres uddannelser færdige. Det oplyser uddannelses- og forskningsminister Ane Halsboe-Jørgensen (S). - Det er faggrupper, som vi i den grad har brug for i vores sundhedsvæsen. For eksempel skulle vi gerne have færdiguddannet 1.200 sygeplejersker denne sommer. Det ville være alvorligt, hvis de ikke blev færdige og ikke kunne indgå i efterårets beredskab, siger hun. Før de studerende kan vende retur, kræver det imidlertid, at den enkelte uddannelsesinstitution er klar til at tage imod dem. Og det kræver et stykke arbejde at nå dertil, fortæller uddannelsesdekan på sygeplejerskeuddannelsen på VIA University College i Midtjylland Jonna Frølich. - Alle vores bygninger skal jo være klar, så vi kan modtage studerende igen. Der er masser af gelændere, håndtag og toiletter og så videre, som vi skal være sikre på, at vi kan få rengjort godt nok, siger hun. Derudover har uddannelsesinstitutionen doneret alle handsker, mundbind og overtrækskitler til Region Midtjylland, og der skal derfor købes nye hjem. Derfor vil undervisningen på VIA University College også i næste uge foregå online, oplyser Jonna Frølich. Hos de studerende er der et stort og bredt ønske om at komme tilbage. Det gælder også dem, der endnu ikke er på sidste semester. I øjeblikket følger sygeplejerskestuderende i København Kristina Dalum undervisningen via sin computer, men det er ikke helt det samme, fortæller hun. - Det går okay. Men det er lidt svært, når man gerne vil have tingene i hænderne, siger Kristina Dalum. - For eksempel skulle vi lære at anlægge et drop, lave blodtransfusion og lære at kommunikere med personer i en livstruende situation. Sådan nogle ting ville være rigtig fede at kunne prøve af på studiet, inden vi kommer ud og skal prøve det i praksis. Derudover har de studerende været afskåret fra at gå på biblioteket for at finde de bøger, de har brug for. Men det er en balance, i forhold til hvornår de studerende skal sendes tilbage, erkender Sofia Villadsen, formand for professionshøjskolernes studenterorganisation Studenterforum UC. - Det skal være sundhedsmæssigt forsvarligt, men vi håber også, at de resterende årgange kommer i spil på et tidspunkt, siger hun. I første omgang er der tale om en kontrolleret åbning, understreger Ane Halsboe-Jørgensen. Udover at de studerende vil være meget væsentlige for sundhedsvæsenet i efteråret, så er det også en gruppe, der er klædt ekstraordinært godt på til at håndtere smitterisikoen på studierne, siger hun. - De kan godt finde ud af at holde afstand, sørge for at vaske hænder og generelt passe på hygiejnen. Så dem er jeg ikke så bekymret for, siger hun. - De skal selvfølgelig overholde de samme retningslinjer som alle os andre i de her tider. Ane Halsboe-Jørgensen tør ikke sige, hvornår man kan tage næste skridt i forhold til genåbning på uddannelsesinstitutionerne. De øvrige studerende må foreløbigt blive hjemme indtil 10. maj og måske længere. Der er dog et stort ønske om, at laboratorierne inden længe kan åbne for flere studerende.",Klaus Videbæk,Nordjylland,2020-04-12T17:46:00+00:00,https://www.dr.dk/nyheder/regionale/nordjylland/sygeplejersker-laeger-og-jordemoedre-faar-lov-moede-paa-studiet-igen,DR
Sygeplejersker i Herning hårdt ramt af corona,"Patienter, der først testes negative og så positive med coronavirus, bekymrer de ansatte.","Nye arbejdsgange tager tid at lære Isolerer patienter, der er testet negative","Omkring 30 sygeplejersker er syge med Covid-19 på Regionshospitalsenhed Vest, der har afdelinger i blandt andet Herning og Holstebro. Det er over en tredjedel af det samlede antal syge ansat i Region Midtjylland, der også omfatter blandt andet Aarhus Universitetshospital. I alt er 84 ansatte smittede i regionen. Katrine Lykke Larsen er fællestillidsrepræsentant for sygeplejerskerne på regionshospitalsenhed Vest. Hun fortæller, at hendes kolleger er bekymrede for at tage på arbejde. - De er bange for at blive smittet og tage smitten med hjem, siger hun. Bekymringen går især på, at nogle patienter er blevet indlagt med coronasymptomer, men bliver testet negative. Siden er symptomerne fortsat, og senere er patienterne testet positive. - I den mellemliggende periode har man jo ikke tænkt, at man skal beskytte sig ekstra, siger hun. Ud over de cirka 30 syge er der et mørketal af sygeplejersker, der endnu ikke er blevet testet, eller som endnu ikke har symptomer, påpeger Katrine Lykke Larsen. Hospitalsdirektør Poul Michaelsen er opmærksom på ængstelsen blandt sine ansatte. - Det gør mig oprigtig ked af det. Det er træls, for at sige det på jysk, at vores personale er kede af det og bekymrede for at komme på arbejde. Det er ikke godt nok, og det må vi få rettet op på, siger han. Han understreger, at man med coronavirus har med en ny sygdom at gøre, der kræver nye arbejdsgange og nye retningslinjer for brug af værnemidler, som personalet hele tiden skal øve sig i. - Det er en ny måde at tage tøj af og på, en ny måde at bruge visir og masker, nye måder at omgås patienter. Det er ikke noget, du kan sidde bag et skrivebord og læse om i 10 minutter, og så ved du det, siger han. Hospitalet i Herning vil nu isolere patienter med coronasymptomer, selvom de er testet negative, så længe de har symptomerne. Derudover skal personalet tale mere med hinanden om, hvordan de bruger værnemidlerne og påtale det, hvis en kollega ikke bruger dem korrekt. Kan patienterne føle sig trygge? - Det kan de. Vi leverer høj faglig kvalitet. Vi er virkelig skarpe på det her, så skarpe som vi kan være, siger Poul Michaelsen.",Lotte Sørensen,Indland,2020-04-02T17:24:00+00:00,https://www.dr.dk/nyheder/indland/sygeplejersker-i-herning-haardt-ramt-af-corona,DR
Briter går skridtet videre end Sundhedsstyrelsen: Højgravide frarådes at arbejde på hospitaler,"De nye britiske retningslinjer lyder fornuftige, siger professor.",Professor: Ville ønske vi kunne Læger er tilfredse - lige nu,"De britiske sundhedsmyndigheder har skærpet deres retningslinjer, så højgravide sundhedsansatte ikke længere anbefales at arbejde på hospitalerne under coronaepidemien. Er de gravide mere end 28 uger henne, frarådes de helt at have kontakt med patienter, lyder det i nyligt opdaterede retningslinjer. Herhjemme følte Sundhedsstyrelsen sig i sidste uge nødsaget til at indskærpe over for regionerne, at det er de danske hospitalers ansvar at sikre, at der tages særlige hensyn til gravide sundhedsansatte. Det skete, efter at blandt andet DR Nyheder har afdækket, hvordan utrygge gravide i sundhedsvæsenet ikke følte sig taget seriøst, og at retningslinjerne fra Sundhedsstyrelsen blev fortolket forskelligt fra ledelse til ledelse på hospitalerne. Men de danske myndigheder fraråder fortsat ikke gravide at arbejde i sundhedsvæsenet, hvor smitterisikoen ellers er stor - heller ikke de højgravide. Senest har tal fra Region Hovedstaden vist, at 114 medarbejdere den 29. marts var syge på grund af Covid-19. Ifølge Sundhedsstyrelsens retningslinjer er det ene og alene op til ledelsen og den gravide medarbejder at finde nye opgaver, hvis der er stor smitterisiko ved arbejdet. Ifølge professor i eksperimentel virologi Allan Randrup Thomsen fra Københavns Universitet blev de britiske regler i den bedste verden overført til Danmark. - Jeg synes, de britiske retningslinjer lyder meget fornuftige, og jeg ville ønske, at man kunne efterleve samme praksis i Danmark uden at svække beredskabet på hospitalerne. Det sidste kan jeg jo selvfølgelig ikke vide, siger han. Det ser ikke på nuværende tidspunkt ud til, at der er en særlig risiko for hverken den gravide eller fostrets udvikling ved coronavirus. Men fordi sundhedsmyndighederne har med en helt ny virus at gøre, vælger de at gå ud fra et såkaldt forsigtighedsprincip. Derfor er gravide også placeret i en såkaldt risikogruppe af Sundhedsstyrelsen. Der er fortsat begrænset viden om, hvordan coronavirus påvirker gravide og fostret, men der er mistanke om, at virus kan sprede sig fra mor til foster. Et nyt studie fra Kina viser, at tre børn kan være født med coronavirus i kroppen efter at moderen var blevet smittet. I alle tre tilfælde er børnene kommet sig relativt hurtigt. I Jordemoderforeningen har de set de nye britiske retningslinjer og har gjort Sundhedsstyrelsen opmærksom på dem. - Der er fortsat sparsom viden på området, og den er ikke entydig, så vi går ud fra, at skærpelsen af guidelinen er ud fra et forsigtighedsprincip. Vi har sammen med fødselslægerne videreformidlet den nye viden til Sundhedsstyrelsen, siger formand Lis Munk. Hør en gravid sygeplejerske fortælle om sin situation: Hos Yngre Læger, der har mere end 13.000 medlemmer, har de en oplevelse af, at det har haft en tydelig effekt, at Sundhedsstyrelsen indskærpede over for regionerne, at der skal tages hensyn til gravide på hospitalerne, og at retningslinjerne skal følges. Af den grund vil formand Helga Schultz ikke kræve, at de britiske retningslinjer overføres til Danmark, men Yngre Læger holder nøje øje med udviklingen. - Lige nu så løser det sig, så det er ikke sådan, at vi efterspørger nye retningslinjer og partout mener, at vi skal overføre de britiske retningslinjer til Danmark. Overordnet set kan vi godt gøre vores medlemmer tilfredse med de retningslinjer, der er lige nu. Men vi følger udviklingen tæt, siger Helga Schultz. Det har ikke været muligt at få en kommentar fra Sundhedsstyrelsen til de nye britiske retningslinjer, men i en mail skriver de, at der er reviderede retningslinjer på vej. Camilla Ratcke, der er chef i Center for Planlægning i Sundhedsstyrelsen, har tidligere udtalt, at der holdes skarpt øje med udviklingen i forhold til gravide og coronavirus, og at der også skal tages hensyn til bemandingen på de danske hospitaler. - Vi risikerer at amputere noget af det sundhedsvæsen, der skal få os på fode igen på den anden side. Alle de scenarier for, hvad der kan gå galt, kan vi ikke handle på, før vi har reelt belæg for at gøre det, sagde Camilla Ratcke i sidste uge. Opdatering 2. april kl. 8.18: Det er tilføjet, at Sundhedsstyrelsen er på vej med reviderede retningslinjer.",Theis Lange Olsen,Indland,2020-04-01T17:45:00+00:00,https://www.dr.dk/nyheder/indland/briter-gaar-skridtet-videre-end-sundhedsstyrelsen-hoejgravide-fraraades-arbejde-paa,DR
"Detektor: Hvornår er du i øget risiko? WHO siger 60 år, Danmark siger 65",Det afgør for eksempel om sygeplejersker over 60 år skal arbejde med coronapatienter.,,"Folk over 60 år er i øget risiko for at blive syge og dø af coronavirus. Det har Verdenssundhedsorganisationen, WHO, sagt flere gange. Men i Danmark har Sundhedsstyrelsen sat grænsen for, hvornår man er i særlig risiko, lidt højere - ved 65 år. Sundhedsstyrelsen og Statens Serum Institut undersøger nu, om aldersgrænsen skal sænkes eller ej. Det har blandt andet betydning for, om sundhedspersonale over 60 år skal arbejde med smittede borgere og patienter. - Der er ingen tvivl om, at vi synes, at 60 år er ungt, siger Sundhedsstyrelsens planlægningschef, Camilla Rathcke, om udmeldingerne fra WHO. Sundhedsstyrelsen har bedt om rådgivning fra blandt andre det lægevidenskabelige selskab for ældresygdomme, Dansk Selskab for Geriatri. - Det er både for at være rigtig skarpe på, hvem vi skal være særligt bekymrede for, men også for måske at tage en bekymring fra nogle, som lige nu er unødigt bekymrede. Aldersgrænsen på 65 år bygger indtil videre på rådgivning fra Statens Serum Institut. - Det har været meget svært at få boret alle de her risikogrupper ud, og det er rigtig svært at sige noget om alder. Og det er også lidt svært for os at blive kloge på, hvilket grundlag WHO står på, når de siger 60 år. - Risikoen for dem under 70 år ligger nok i en kombination af alder og kronisk sygdom og ikke i alderen i sig selv. Vi kan bare ikke sige det med sikkerhed, fordi vi faktisk mangler god viden på området, siger Camilla Rathcke fra Sundhedsstyrelsen. Hvis den særlige risikogruppe udvides, vil det blandt andet få betydning for landets intensivafdelinger. - Så ville flere sygeplejersker og læger være i risikogruppen alene på grund af deres alder, og så vil vores anbefaling være, at de bliver omplaceret. Indgår det i overvejelserne om, hvorvidt man skal sænke grænsen til 60 år? - Nej. Ikke fra vores side af. Vi kigger kun på, hvad der er fagligt belæg for, siger Camilla Rathcke. Indtil nu har Statens Serum Institut faktisk ikke undersøgt forskellen på risikoen for 60-årige og 65-årige. - Udfordringen er, at vi har delt det op i aldersintervaller på ti år. For eksempel 60-69 år, siger afdelingslæge på Statens Serums Institut Peter Henrik Andersen til Detektor. - Men vi vil nu også undersøge, om der er forskel på dem mellem 60-64 år og 65-69 år for at se, om risikoen allerede stiger fra 60 år, eller om der er en overvægt af dødsfald og indlæggelser fra 65 år og op. Så lige nu har I ikke kigget på forskellen på 60-årige og 65-årige? - Nej, det har vi ikke. Men jeg har lige foreslået, at det er noget, vi gør de kommende dage for at kunne få en idé om, hvorvidt der er en forskel inden for det spænd, siger afdelingslæge Peter Henrik Andersen til Detektor onsdag. Hvorfor har man sat grænsen til 65 år, når man endnu ikke har undersøgt forskellen? - Det er ud fra den normale aldersrisiko i forhold til for eksempel influenza og lungebetændelse fra bakterien pneumokok. I Danmark anbefaler myndighederne, at særligt folk over 65 år vaccineres mod influenza. Og Folketinget har netop vedtaget et vaccinationsprogram mod pneumokokker målrettet blandt andre 'raske ældre over 65 år' på anbefaling fra Statens Serum Institut. Et mindretal af europæiske lande anbefaler dog vaccinationerne mod influenza og pneumokokker til folk allerede ved 60-årsalderen. Det gælder for eksempel Tyskland, Holland og Island. Kan man forestille sig, at grænsen for coronavirus burde være 60 år i stedet for 65 år? - Det kan man jo godt forestille sig. Det er ikke nogen naturlov, at alle sygdomme har den samme aldersrisiko. Det kan godt være forskelligt, siger Peter Henrik Andersen. WHO siger 60 år. Hvad tænker du om det? - Jeg har ikke set dataen, der underbygger det. Det ville være interessant, hvis der var en reference til en publikation, der viser det. - Der kan også være forskel på, hvor friske 65-årige er fra land til land. I Danmark er gruppen af 65-årige generelt friske. Det er tit mennesker, der stadig er i arbejde. 'Ældre (60 og derover) eller folk med underliggende sygdomme er i øget risiko.' Sådan skrev WHO på Twitter i sidste uge. Og budskabet fra WHO går igen flere andre steder. Blandt andet i en 'situationsrapport' fra marts: 'To grupper af mennesker er i øget risiko for at blive alvorligt syge af Covid-19. Det er ældre (folk over 60 år); og dem med underliggende sygdomme,' skriver WHO. Detektor har spurgt WHO, hvad organisation bygger det på. WHO henviser til organisationens egen rapport fra februar om erfaringer med coronavirusset i Kina. I rapporten står der, at ""individer med øget risiko for alvorlig sygdom og død inkluderer folk over 60 år"". Tallene bag lige præcis den konklusion er dog ikke offentliggjort i selve rapporten. Detektor har bedt WHO om tallene bag, og WHO har sendt et link til den seneste epidemologiske rapport fra China CDC, det kinesiske center for kontrol med og forebyggelse af sygdomme. Her kan man se, at dødelighed for alvor begynder at stige blandt de smittede mellem 60 og 69 år. Igen er problemet, at grupperne er delt op i tiårsintervaller, så vi ikke kan se forskellen på 60-årige og 65-årige. Detektor har spurgt China CDC, om tallene kan deles op i femårsintervaller. Detektor har endnu ikke fået svar. WHO henviser også Detektor til en 'overvågningsrapport' fra april. Her skriver WHO, at 95 procent af dødsfaldende relateret til coronavirus i Europa har fundet sted blandt folk over 60 år. Spørgsmålet er så: Hvad ville tallet være, hvis man kun så på dem over 65 år? I alt 90 procent af alle dødsfald i Europa fandt sted blandt folk over 65 år. Det kan man læse i den seneste risikovurdering fra Det Europæiske Center for Forebyggelse af og Kontrol med Sygdomme, ECDC. 44 procent af alle dødsfald fandt sted i gruppen 65-79 år. Og 46 procent af alle dødsfaldende fandt sted i gruppen over 80 år. Risikovurderingen bygger på indrapporteringer af flere hundredtusinde smittede mennesker i EU og Storbritannien. - Vores data viser, at risikoen for hospitalindlæggelse og død stiger fra 50-årsalderen, men er mest markant efter 65-årsalderen, skriver ekspertgruppen fra ECDC i en mail til Detektor. - Analysen er baseret på data fra fikserede alderskategorier, hvilket påvirker konklusionen. Tallene bliver løbende analyseret, og definitionen af den alderskategori, som betegner folk i øget risiko, kan blive evalueret. Sundhedsstyrelsen har som sagt bedt om hjælp fra Dansk Selskab for Geriatri, der beskæftiger sig med ældresygdomme. Aldersgrænsen har som nævnt blandt andet betydning for, om sygeplejersker og læger over 60 år for eksempel skal arbejde på intensivafdelinger med smittede patienter. Detektor har spurgt det videnskabelige selskabs formand, Jens-Ulrik Rosholm, hvad han vil anbefale. Skal grænsen være 65 år eller sænkes til 60 år? - Det ved jeg ikke, svarer formand Jens-Ulrik Rosholm, der også er overlæge på Geriatrisk Afdeling på Odense Universitetshospital. - Vi ved, at risikoen for en alvorlig infektion generelt stiger med alderen. Problemet er, at der kan være stor forskel på folks numeriske alder og fysiologiske alder. - Jo ældre du er, jo mindre siger din alder noget om, hvor gammel du er, siger Jens-Ulrik Rosholm. Det skal forstås sådan her: - Der er ikke stor forskel på to femårige drenge. Men tænk på to 90-årige. Den ene sidder på plejehjem, mens den anden drøner rundt på golfbanen, siger Jens-Ulrik Rosholm. Derudover er aldersgrænsen i høj grad også et politisk spørgsmål, mener Jens-Ulrik Rosholm. - Det bliver et spørgsmål om, hvornår man synes, risikoen er for stor til, at folk skal arbejde med covid-patienter. Det er både en faglig og politisk beslutning, siger han. - I den medicinske verden er der en gammel tradition for at definere folk over 65 år som gamle. Når man laver medicinske forsøg, bliver folk over 65 år for eksempel ofte udelukket. Så det er en grænse, der ofte bliver brugt til at skelne mellem yngre og ældre i diverse sundhedsmæssige sammenhænge. Men om det er en fornuftig grænse i forhold til coronavirus, tør jeg ikke sige.",Andreas Østergaard,Detektor,2020-04-16T18:45:00+00:00,https://www.dr.dk/nyheder/detektor/detektor-hvornaar-er-du-i-oeget-risiko-who-siger-60-aar-danmark-siger-65,DR
"BAGGRUND Sygeplejersker, ventetid og fejl har givet akutlinjen 1813 modvind fra starten","Region Hovedstaden indførte ny akuttelefon, der adskiller sig fra de øvrige regioners - allerede efter to måneder havde 1813 fejlet i sag om meningitis.",,"Den nye kritik af akuttelefonen 1813 i forbindelse med meningitistilfælde føjer sig til en lang række af sager, hvor dødsfald og kritiske hændelser er blevet kædet sammen med problemer hos 1813. Allerede i den nye akutordnings første år, i 2014, var der i pressen fokus på de såkaldte utilsigtede hændelser, der dækker over situationer, hvor en patient er kommet til skade eller har været i risiko for at blive skadet som følge af akutberedskabets håndtering af en sag. 'Blodig alvor', kaldte Socialdemokratiets regionsrådsmedlem og forhenværende sygeplejedirektør på Rigshospitalet Leila Lindén situationen, da Region Hovedstaden blot to måneder efter indvielsen af 1813 fandt frem til 97 utilsigtede hændelser vedrørende patienter, der havde været i kontakt med den nye akutordning. Det fremgik blandt andet af regionens egen undersøgelse, at personalet på 1813-centralen - primært sygeplejersker - ikke tilstrækkeligt hurtigt havde opdaget et tilfælde af meningitis og andre alvorlige tilstande. - Vi tager det dybt alvorligt og er i fuld gang med at udbedre fejlene, udtalte Leila Lindén dengang til Politiken. Region Hovedstaden har dog stadig et højt antal utilsigtede hændelser, heriblandt med dødelig udgang, og DR Nyheder kan i denne uge fortælle om nyere tilfælde, hvor 1813 kritiseres for en mangefuld indsats over for patienter med mistanke om smitsom meningitis. I sagen om den 17-årige gymnasieelev Hans Graham Petersen, der døde af meningitis nytårsdag, har Region Hovedstaden erkendt, at det var en fejl, at der ikke blev reageret prompte og sendt en ambulance. Det var en jordemoder, der besvarede opkaldet fra Hans' forældre, og en stor del af balladen om 1813 har netop handlet om, hvem der bemander akuttelefonerne. Før 1813 gik i luften ved indgangen af 2014, blev akuttjenesten drevet af de praktiserende læger, og det var speciallæger i almen medicin, der tog imod opkaldene fra syge borgere. Region Hovedstaden fyrede lægerne og udskiftede dem med specialuddannede sygeplejersker, som i dag er de første til at tage imod akutopkaldene. Sygeplejerskerne kan stille videre til læger, der har den såkaldte bagvagt. I de øvrige fire regioner - Syddanmark, Midtjylland, Nordjylland og Sjælland - er det stadig Lægevagten, der står for akuttelefonen. Her kommer man uden for sin egen læges telefontid direkte igennem til en læge, der vurderer situationen og kan henvise til en af lægevagtens konsultationer eller i særlige nødstilfælde sende en vagtlæge på hjemmebesøg. Ifølge Frede Olesen, der er professor ved Institut for Folkesundhed på Aarhus Universitet, er kvaliteten af akutordningen 1813 stadig præget af konflikten mellem lægerne og Region Hovedstaden. - Vi er kommet i en yderst uheldig situation. På den ene side har vi en stejl administration, som afskedigede de praktiserende læger uden varsel, og på den anden side står de stædige læger. Det har ødelagt muligheden for at finde et kompromis og gøre akutordningen tillidsvækkende for alle. - Når man følger debatten, er det tydeligt, at mange læger ser på præstationerne hos 1813 og har en - berettiget eller uberettiget - skepsis i forhold til, om kvaliteten af ydelserne i 1813 er i orden, siger professoren, der opfordrer parterne til at finde hinanden: - De må sætte sig omkring bordet en gang og sikre en hensigtsmæssig samarbejdsmodel. Efter lægerne blev fyret fra 1813 i 2014, kom det så vidt, at de praktiserende læger af deres egen faglige organisation, De Praktiserende Lægers Organisation, blev frarådet at tage job i Region Hovedstadens akutordning, selv om 1813 var i akut mangel på læger og fik kritik for lange svartider, der blev kædet sammen med flere dødsfald. Region Hovedstaden beskyldte omvendt 13 læger for at chikanere 1813 med en lang række koordinerede opkald med det formål at øge ventetiden og sabotere den nye akutordnings mål om at besvare 100 procent af alle opkald inden for 10 minutter. En enkelt læge fik efterfølgende en påtale af Lægeetisk Nævn for at have chikaneret 1813 med 262 gange opkald inden for 14 dage. Efter tre år, hvor 1813 har været plaget af for lange svartider, kunne Region Hovedstaden i november sidste år meddele, at de nu var oppe på at besvare 95 procent af alle henvendelser, før der var gået ti minutter. Den markante fremgang på svartiden har imidlertid ikke ført til våbenhvile mellem lægestanden og Region Hovedstadens akuttjeneste, og debatten blusser særligt op, når tragiske dødsfald i pressen bliver kædet sammen med fejl hos 1813. - Som praktiserende læge i Region Hovedstaden i mere end 25 år har jeg aldrig tidligere set så mange - og så alvorlige - fejlskøn og behandlinger som efter indførelsen af 1813, lyder den hårde kritik fra en praktiserende læge i et debatindlæg på Sjællandske Mediers netavis i begyndelsen af marts. I et andet debatindlæg fra marts, i Jyllands-Posten, der også kommer som reaktion på Region Hovedstadens fejl i sagen om 17-årige Hans Graham Petersen, skriver en øjenlæge: - Jeg håber, at denne tragiske sag i det mindste må føre til, at de ansvarlige politikere sørger for, at det fremover igen bliver erfarne læger, der passer akuttelefonen 1813 – også i Region Hovedstaden. Den socialdemokratiske regionsrådsformand Sophie Hæstorp Andersen har dog gang på gang forsvaret indførslen af 1813, ligesom rapporter fra 2014 (udarbejdet af COWI) og 2015, (udarbejdet af KORA) blandt andet konkluderer, at det var 'logisk og rigtigt' at indføre et såkaldt enstrenget akutsystem, og at 1813-ordningen ikke er blevet dyrere, selv om den er mere omfattende end det tidligere akutsystem Lægevagten. I evalueringen af 1813's opstart fastslås det imidlertid også, at de forventede svartider på akuttelefonen var overoptimistiske, og at konflikten mellem Region Hovedstaden og lægerne har hæmmet akuttjenesten for syge borgere.",David Rebouh,Indland,2017-04-04T04:17:00+00:00,https://www.dr.dk/nyheder/indland/baggrund-sygeplejersker-ventetid-og-fejl-har-givet-akutlinjen-1813-modvind-fra,DR
Covid-19 anerkendes som arbejdsskade: 'Jeg frygter at have fået permanent åndenød',"Ny vejledning slår fast, at sundhedspersonale kan få Covid-19 anerkendt som arbejdsskade.",Minister: Vigtigt med krystalklare regler Advokat: Ny vejledning giver kun sikkerhed for nogle grupper,"43-årige Charlotte Dybdal Larsen havde en helt almindelig arbejdsdag som sosu-hjælper i hjemmeplejen i Vesthimmerlands Kommune, da hun for en måned siden kunne mærke en snigende forkølelse. - Så mistede jeg også min stemme og fik en let hovedpine, så jeg tog hjem fra arbejde. Og så fik jeg mere og mere ondt i halsen og fik ømhed over det hele. Min læge sendte mig til Aalborg Sygehus, hvor jeg blev testet positiv for Covid-19 og indlagt, siger Charlotte Dybdal Larsen. Efter nogle dage blev hun udskrevet til hjemmekarantæne. - Jeg er nok en af dem, der har været igennem et heldigt forløb. Jeg troede godt nok på et tidspunkt, at min tid var forbi, for der var jeg godt nok mere død end levende. Men jeg er heldigvis sluppet igennem. Og jeg håber selvfølgelig, at jeg ikke får nogen varige mén. Men det er da det, jeg er mest nervøs for. I dag har Charlotte første dag tilbage i hjemmeplejen efter sygdommen. Men hun er ikke kommet sig helt. Hun kan stadig have svært ved at trække vejret, når hun er aktiv. Og hendes smagssans er også forsvundet. - Jeg er da bekymret for, om der kommer varige mén. Hvis jeg permanent skal gå med åndenød og være forpustet og ikke have nogen smagssans – det ville jeg da være rigtig ked af i længden. Det sætter da nogle voldsomme begrænsninger, også i mit arbejde som hjemmehjælper, siger Charlotte Dybvad Larsen. Derfor har hun valgt at anmelde sagen som en erhvervssygdom. Og med en ny vejledning om netop Covid-19 som arbejdsskade håber hun nu at få anerkendt sin sygdom som en arbejdsskade. Indtil videre har omkring 20 andre danskere ligesom Charlotte Dybvad Larsen anmeldt sager med Covid-19 til Arbejdsmarkedets Erhvervssikring, der træffer afgørelser efter arbejdsskadeloven. De venter, at antallet af sager kan vokse hurtigt. Arbejdstilsynet har i dag udsendt en ny vejledning om reglerne for arbejdsskadeerstatning til folk, der bliver smittet med Covid-19. Den slår fast, at man som ansat kan få Covid-19 anerkendt som en arbejdsskade. Det sker, efter flere fagforbund netop har efterlyst en klarere vejledning. I sidste uge døde en 36-årig mandlig sosu-assistent, som arbejdede på Bispebjerg Hospital, hvor han havde kontakt med Covid-19-smittede patienter. Det fik på ny fagforbundet FOA til at rejse kritikken af de uklare regler. Og den kritik var berettiget, lyder det fra beskæftigelsesminister Peter Hummelgaard (S): - Det berører os alle sammen dybt og inderligt, at en ansat på Bispebjerg Hospital døde af coronavirus. Den ulykkelige situation viser, hvorfor det er så vigtigt, at medarbejdere og deres pårørende er godt beskyttet, siger han og tilføjer: - Derfor er det vigtigt, at vi nu gør det krystalklart, at man kan få anerkendt corona som en arbejdsskade, hvis man formodes at være smittet i forbindelse med arbejdet. Derfor skal sundhedspersonale, der arbejder med Covid-19, ikke længere kunne bevise en konkret smitte på deres arbejde for at kunne få anerkendt Covid-19 som en arbejdsskade. Det skal alene kunne sandsynliggøres, at smitten er sket på arbejdet. Det gælder læger, sosu-assistenter, sygeplejersker, portører og rengøringspersonale. Men Peter Hummelgaard vil dog ikke udstede nogen garanti for erstatning til sundhedspersonalet, for der skal stadig ske en konkret vurdering i hver enkelt sag. - Det er selvfølgelig altid en konkret vurdering, men er man i frontlinjen på et hospital, er det meget sandsynligt, man kan være blevet smittet der. Det skal der tages hensyn til det i sagsbehandlingen, og det er det, som vi understreger med vejledningen, siger ministeren. Sagerne med Covid-19 skal nu hastebehandles, understreger han. - Jeg både tror og håber, at det her tiltag kommer til at skabe en markant større tryghed for alle vores mange dygtige og hårdtarbejdende folk, der lige nu arbejder med at holde smittespredningen nede eller håndterer følgerne af smittespredningen, siger Peter Hummelgaard. Hvis man får anerkendt Covid-19 som en arbejdsskade, kan man få erstatning i tilfælde af død eller varige følger af sygdommen. Beløbet afhænger blandt andet af ens alder og familieforhold. Artiklen fortsætter under grafikken: Sundhedspersonale på Covid-19-afdelinger har med den nye vejledning fået større sikkerhed for at få deres sager anerkendt som arbejdsskade, vurderer Søren Kjær Jensen, der er advokat og har ført mange arbejdsskadesager. Men han har et men: - Det er sikkert tilstrækkeligt for de mennesker, der arbejder direkte med Covid-19-patienter. Men i rigtig mange andre tilfælde vil man ikke have sandsynliggjort den direkte kontakt med Covid-19-smittede personer, siger Søren Kjær Jensen. Vejledningen nævner specifikt, at der kan være sager, hvor faggrupper som kassemedarbejdere, apoteksansatte, pædagoger, buschauffører og fængselsbetjente også kan sandsynliggøre, at de er blevet udsat for smitte på arbejdet, fordi de også har høj grad af personlig kontakt med mange borgere. Men her er ""kontakten mere sporadisk og ikke så tæt, så det vil være mere tilfældigt, om den enkelte kommer i direkte og tæt kontakt med personer, som er smittet med Covid-19"", lyder det i vejledningen. - Sagen er, at myndighederne jo skal følge eksisterende lov, regler og praksis. Vejledningen betrygger folk – men den ændrer ikke ved, at man er underlagt loven. Som udgangspunkt er det den ansatte, der skal sandsynliggøre, at sygdommen har sammenhæng med arbejdet, siger Søren Kjær Jensen. Han foreslår derfor en decideret lovændring: - For folk, der pådrager sig Covid-19, skal det være reglen, at formodningen er, at det skyldes arbejdet. Så det vil være myndigheden, der skal sandsynliggøre, at det ikke skyldes arbejde. Tilbage i Vesthimmerland mødte Charlotte Dybdal Larsen modstand, da hun anmeldte sin sag. - Min leder mente ikke, det skulle anmeldes, for hun mente ikke, at jeg er blevet smittet på arbejdet. Men sandsynligheden for, at jeg er blevet smittet på arbejdet, er 99 procent. Der er rigtig mange, der er blevet smittet i hjemmeplejen – både borgere og kolleger – og ingen i min private omgangskreds er blevet smittet. Selvom arbejdsskadesagerne med Covid-19 nu hastebehandles, ventes der at gå nogle måneder, før de første afgørelser kan falde.",Rikke Gjøl Mansø,Politik,2020-04-22T10:28:00+00:00,https://www.dr.dk/nyheder/politik/covid-19-anerkendes-som-arbejdsskade-jeg-frygter-have-faaet-permanent-aandenoed,DR
Følg den økonomiske krise i Danmark,Dag for dag følger vi arbejdsløsheden og aktiekurserne under coronakrisen.,,"Danmark er lige som resten af verden i økonomisk krise som følge af coronapandemien. DR følger den økonomiske situation dag for dag. Der er mange grafikker i denne artikel, så det kan tage et øjeblik at loade dem. Hav tålmodighed med os. Grafen herunder viser ledigheden fra finanskrisen og frem til i dag. Selv om mange har mistet jobbet, har de økonomiske hjælpepakker fra regeringen og Folketingets partier forhindret endnu flere fyringer, har Nationalbankens direktør, Lars Rohde, tidligere vurderet. - Hvis vi ikke havde haft de foranstaltninger, så havde vi set en eksplosion i antallet af arbejdsløse, som havde været uden sidestykke i dansk historie, har det lydt fra nationalbankdirektøren. De danske aktier faldt meget kraftigt, da coronakrisen ramte i første halvdel af 2020, men kurserne steg hurtigt igen og indhentede det tabte. Siden er aktierne i store dele af verden steget yderligere.",DR Nyheder,Penge,2020-04-04T07:49:00+00:00,https://www.dr.dk/nyheder/penge/foelg-den-oekonomiske-krise-i-danmark,DR
2020 er et skæbneår for klimaet: Seneste nyt fra Arktis viser hvorfor ,Temperaturen over Det Arktiske Ocean er steget med seks grader. Det er katastrofalt for havisen. ,Afsmeltning er fordoblet I 2050'erne er isen væk om sommeren En ond spiral Varmere Arktis giver ekstremt vejr i Danmark Vi skal forberede os på fremtiden,"Hvis det var en mulighed, ville det efterhånden være fristende helt at aflyse 2020. Så kunne vi igen vågne op til en hverdag, hvor der var masser af plads til at diskutere ligegyldige ting som SAS-reklamer og Tinka-huer. Men det kan vi ikke. Og faktisk har vi også brug for 2020. For samtidig med, at det tegner til at blive et trist år for menneskeheden, er det et vigtigt år for klimaet - og dermed også for vores fremtid. Det er blandt andet i år, at den globale udledning af CO2 skal toppe for derefter at falde. For altid. Det er også i år, at de 195 lande, der har vedtaget klimaaftalen fra Paris, skal skærpe deres nationale klimamål og levere de CO2-reduktioner, som er nødvendige for at holde den globale opvarmning på maksimalt to grader i år 2100. Og for at forstå hvorfor det er så vigtigt, kan vi starte med at vende blikket mod Arktis i nord. Her - mere end noget andet sted på Jorden - viser klimaforandringernes alvorlige ansigt sig. Og nu understreger endnu en beregning, hvor galt det står til. Fra 1971 til 2019 er den gennemsnitlige lufttemperatur over det Arktiske Ocean nemlig steget med hele seks grader i ‘den kolde sæson’ fra oktober til maj. - Det er omkring tre gange så meget, som lufttemperaturen er steget på den nordlige halvkugle i samme periode. Det siger den internationalt anerkendte glaciolog og professor ved Geus Jason Box. Han står bag beregningen, der indgår i en større forskningsrapport for Arktisk Råd, som først udkommer i 2021. Tilbage i 1971 var Arktis stort set upåvirket af klimaforandringer, og selvom de første store klimamodeller i 70’erne var begyndt at forudse fremtidens temperaturstigninger, gik alvoren først op for de fleste i løbet af 80’erne. Siden da er gennemsnitstemperaturen steget drastisk i Arktis, og klimaforandringerne accelereret. Alene mellem 2008 og 2017 er afsmeltningen af indlandsisen i Grønland fordoblet, og havisen er skrumpet og skrumpet - både i udbredelse og tykkelse. - Intet andet sted på Jorden stiger temperaturen mere end i Arktis. Og det fortsætter, siger Jason Box. Når gennemsnitstemperaturen i luften over Det Arktiske Ocean er steget med seks grader i de kolde måneder fra oktober til maj, har det stor betydning for havisens udbredelse. Jo højere temperaturen er, desto tidligere begynder isens smeltesæsonen, som starter i løbet af foråret og varer til september. Og jo tidligere smeltesæsonen starter, desto mindre is er der tilbage, når vinteren igen sætter ind. I dag svarer havisens udbredelse i september til omkring en tredjedel af udbredelsen sidst i marts, når isen når sit maksimum. Og med et maksimum på cirka 16 millioner kvadratkilometer, svarende til mere end 370 gange Danmarks areal (uden Grønland), er det altså stadig en ganske stor ‘klump’ havis, der er tilbage i september. - Men allerede i 2050’erne, måske tidligere, forventer vi, at der ikke længere er havis i Arktis om sommeren. Om vinteren vil der stadig dannes is, men den bliver meget tynd, siger Jason Box. Den stigende gennemsnitstemperatur er ikke den eneste årsag til, at havisen i Arktis skrumper. Afsmeltningen sætter nemlig gang i en række processer, som speeder afsmeltningen yderligere op. Populært kaldes de for dominoeffekter. Forskere kalder dem for feedbackeffekter. Det dækker over nogle ofte indviklede processer, som forstærker klimaforandringerne. Det arktiske klimasystem har en række stærke feedbackeffekter. Den, der har størst betydning, er albedoeffekten. Albedoeffekten er et udtryk for en overflades evne til at reflektere sollys. En hvid overflade - som sne eller is - har en høj albedoeffekt, fordi den reflekterer over halvdelen af det sollys, der rammer den. En mørk overflade - som for eksempel et hav - absorberer derimod det meste af energien, og dermed varmen, fra sollyset. Så mindre havis betyder, at mindre af Solens energi sendes tilbage til rummet - og dermed stiger temperaturen i havet. Isbjørnen er blevet synonym med den smeltende havis i Arktis. Dyrene både jager og parrer sig på isen, og når den forsvinder, forsvinder isbjørnene også. Men de stigende temperaturer og den smeltende is påvirker også mange andre arter. Inklusive os selv. Mennesker, der bor i arktiske områder, er direkte påvirket. Blandt andet fordi de - ligesom isbjørnene - bruger havisen til at jage på. Men forandringerne har også betydning for dig og mig - og resten af den nordlige halvkugle. Opvarmningen af Arktis sænker nemlig farten på de kraftige vindstrømme, jetstrømmene, som har afgørende betydning for klodens vejrforhold. Og det betyder, at et vejrsystem bliver fastlåst over lang tid, som vi for eksempel så det med tørken i 2018. - Vi kommer til at se langt flere vejrekstremer - både tørre og våde ekstremer, siger Jason Box. I 2019 slog den globale udledning af CO2 rekord. Igen. De seneste måneder er den, desværre på et tragisk grundlag, faldet. Men når coronakrisen er ovre, er vi nødt til at holde fast i de faldende udledninger. - Covid-19 har vist os, at vi ikke var forberedt på en global katastrofe. Klimaforandringerne er en potentielt langt større katastrofe, og vi er lige så uforberedt på den, siger Jason Box. Inden udgangen af 2020 er det op til verdens ledere af levere de skærpede, nationale klimamålsætninger, som er nødvendige for, at vi når i mål med Parisaftalen. For rigtig mange lande er der desværre lang vej igen. Syv af de store G20-lande ser ikke ud til at nå deres egne, nuværende målsætninger for 2030, og flere af dem var i forvejen ikke ambitiøse nok. Selv hvis de skruer op for ambitionerne denne gang, skal vi stadig vænne os til et klima og en verden i forandring. En verden, hvor klimaflygtninge, ekstremt vejr, kollapsende økosystemer og stigende vandstande, bliver en del af vores levevilkår. - Modstandskraft, tilpasning og afbødning bliver afgørende. Vi skal forberede os på det, der kommer, siger Jason Box.",Maria Lise Behrendt,Klima,2020-04-10T15:09:00+00:00,https://www.dr.dk/nyheder/viden/klima/2020-er-et-skaebneaar-klimaet-seneste-nyt-fra-arktis-viser-hvorfor,DR
Trump sender 1.000 militære sundhedsfolk til New York,"Militære læger og sygeplejersker sendes til New York, hvor 630 på personer på et døgn er døde med coronavirus.",Har bestilt 180 millioner ansigtsmasker,"USA's regering vil indsætte et stort antal militært personel i de amerikanske delstater for at hjælpe dem med at håndtere udbruddet af coronavirus, sagde præsident Donald Trump på sin daglige pressebriefing i aften dansk tid. Alene til New York City sendes 1.000 militære læger og sygeplejersker. - Vi sender en enorm mængde militær ind for at hjælpe, siger han. New York City er epicentret for coronaudbruddet i USA. Tidligere i dag meddelte guvernør, Andrew Cuomo, at delstaten New York i løbet af et enkelt døgn har registreret 630 dødsfald som følge af coronavirus, skriver Reuters. Præsident Trump advarer om, at der i de kommende uger 'vil være en masse dødsfald, desværre'. Han siger også, at han tager den særlov i brug, der kan give USA's regering mulighed for at beordre firmaer til at fremstille bestemte varer i krisetider. USA's føderale katastrofeagentur, Fema, har bestilt 180 millioner ansigtsmasker. Myndighederne taler med virksomheden 3M for at se, om de kan levere det, siger Trump ifølge den britiske tv-station BBC. - Vi vil have dem til at hjælpe vores land. Vi har brug for maskerne, og vi vil ikke have, at andre mennesker får dem. Man kan kalde det gengæld, siger præsidenten ifølge BBC. /ritzau/",,Udland,2020-04-04T21:32:00+00:00,https://www.dr.dk/nyheder/udland/trump-sender-1000-militaere-sundhedsfolk-til-new-york,DR
,,,,,,,https://www.dr.dk/nyheder/tema/meningitis,DR
Børn med coronasmittede i hjemmet skal ikke møde i skole,Det er en ændring af Sundhedsstyrelsens retningslinjer.,Dominoeffekt,"Børn med coronasmittede i familien skal ikke møde i skole. Det har regeringen besluttet, oplyser sundheds- og ældreminister Magnus Heunicke (S) i en pressemeddelelse. I Sundhedsstyrelsens retningslinjer står der ellers, at man som udgangspunkt godt kan komme i dagtilbud eller skole, selv om en person i husstanden er blevet konstateret smittet med Covid-19. Flere kommuner har allerede meldt ud, at de trodser de officielle retningslinjer fra Sundhedsstyrelsen. - Mange har været usikre på, om der er taget de rette forholdsregler, når skolerne og dagtilbud igen åbner på onsdag, siger Magnus Heunicke. - Det gælder særligt spørgsmålet, om børn skal møde i dagtilbuddet eller skolen, hvis en i hjemmet er smittet med Covid-19. Den usikkerhed tager regeringen nu konsekvensen af, siger sundhedsministeren. Der har nærmest været en dominoeffekt blandt landets største kommuner, hvor først Aalborg Kommune meldte ud, at man ville gå imod Sundhedsstyrelsen retningslinjer, inden også Odense, Aarhus og Københavns Kommune fulgte trop. I Sundhedsstyrelsens retningslinjer hedder det, at børn og medarbejdere, hvor en anden i husstanden er syg med Covid-19, godt må komme i daginstitution eller skole, da den syge i familien skal isolere sig og der skal gøres grundigt rent og opretholdes en god hygiejne. - Der gælder en række strenge krav til rengøring, hygiejne og selvisolation, når der er coronasmittede i hjemmet. Det kan være rigtigt svært netop for familier med mindre børn, og vi har forståelse for, at der er mange, der er utrygge ved den situation, siger Magnus Heunicke. - Derfor har vi i regeringen ud fra et forsigtighedsprincip truffet den beslutning, at børn, der bor i husstand med en person, der er coronasmittet, ikke skal møde i skole eller dagtilbud, siger Magnus Heunicke. Beslutningen kommer efter forældreorganisationerne Skole og Forældre og Forældrenes Landsorganisation har kritiseret de officielle retningslinjer, flere partier har ønsket at gå skridtet videre end Sundhedsstyrelsens retningslinjer og Danmarks Lærerforening har kaldt hele forløbet forvirrende og frustrerende.",Jens Andersen,Indland,2020-04-13T17:26:00+00:00,https://www.dr.dk/nyheder/indland/boern-med-coronasmittede-i-hjemmet-skal-ikke-moede-i-skole,DR
Lady Gaga og Taylor Swift sang i kampen mod coronavirus,Stjerner som Elton John og Beyoncé optrådte i deres hjem til ære for sundhedsarbejdere over hele verden.,Hjemmevideo fra stjernerne Penge til Unicef,"Lady Gaga, Paul McCartney, The Rolling Stones og Beyoncé sparkede natten til søndag dansk tid en global tv-begivenhed til ære for sundhedspersonale under coronapandemien i gang. Støttekoncerten ""One World: Together at Home"" var en kombination af musik, komedie og historier fra blandt andre læger og sygeplejersker, som står i frontlinjen i kampen mod coronavirusset. Den to timer lange koncert, der blev sendt på YouTube og en lang række amerikanske og udenlandske tv-kanaler, omfattede toppen af poppen. Således bidrog blandt andre Taylor Swift, Elton John, Stevie Wonder, David Beckham, Michelle Obama, Oprah Winfrey og Billie Eilish med hjemmevideoer. - Jeg er så taknemmelig for sundhedsarbejderne, de supermarkedsansatte og postarbejderne, der arbejder så hårdt, sagde superstjernen Lady Gaga, som stod bag initiativet. Showets værter var Jimmy Kimmel, Stephen Colbert og Jimmy Fallon. 'One World: Together at Home' er arrangeret af Verdenssundhedsorganisationen (WHO) og ngo'en Global Citizen. Begivenheden var rettet mod at tilskynde filantroper og virksomheder til at bidrage til WHO's Covid-19-solidaritetsfond. Arrangørerne oplyser ifølge nyhedsbureauet Reuters, at virksomheder og andre donerer allerede har bidraget med omkring 150 millioner dollar, hvilket svarer til over en milliard danske kroner. En del af pengene går til Unicef, og generalsekretær Karen Hækkerup har svært ved at få armene ned over koncerten. - Der er nogle begivenheder, der definerer generationer. Corona vil definere vores generation. - Både fordi den på tragisk vis vil kræve så mange liv, men også fordi vi i fællesskab kommer med nogle svar, viser sammenhold, og hjælper alle dem, der ikke kan komme igennem den her krise alene, udtaler hun i en pressemeddelelse. - Den her koncert vil blive husket som en stjerne, der lyste i en mørk tid, tror jeg. /ritzau/",,Kultur,2020-04-19T02:47:00+00:00,https://www.dr.dk/nyheder/kultur/lady-gaga-og-taylor-swift-sang-i-kampen-mod-coronavirus,DR
,,,,,,,https://www.dr.dk/nyheder/tema/din-natur-oplev-den-danske-natur-hver-uge,DR
,,,,,,,https://www.dr.dk/nyheder/kultur/historie/tema/graenseland-genforeningen-100-ar,DR
Generaldirektør ville gerne have sat overstregninger i dokumenter om DR,"- Hvis vi selv havde offentliggjort dem, så havde vi gjort det med overstregninger, siger generaldirektøren om offentliggjorte dokumenter om DRs økonomi.",,"Det var ikke med DR’s gode vilje, at Kulturministeriet i går valgte at offentliggøre henved 500 sider fortrolige bilag og analyser om, hvad licenskronerne bl.a. bliver brugt til. Dokumenterne blev ifølge kulturminister Mette Bock (LA) offentliggjort for at skabe ”et fælles udgangspunkt for de kommende medieforhandlinger”. Og Kulturministeriet havde derfor valgt at lade ”princippet om åbenhed og meroffentlighed” overskygge de hensyn, der normalt ville gælde af hensyn til bl.a. DR’s konkurrencesituation. DR’s generaldirektør, Maria Rørbye Rønn, tager offentliggørelsen af dokumenterne ”til efterretning”, men: - Jeg ville have foretrukket en model, hvor materialet var blevet offentliggjort med overstregninger af det, som er fortroligt, siger Maria Rørbye Rønn i P1’s ”Mennesker og medier”. Betyder det så, at hvis DR selv havde offentliggjort de mange sider analyser og bilag, så ville der have været en masse sorte overstregninger? - Ja. Hvis vi selv havde offentliggjort dem, så havde vi gjort det med overstregninger. Men nu er det ikke vores, men ministeriets beslutning. Samtidig er jeg dog glad for, at vi nu har fået et fælles, faktuelt grundlag at stå på i debatten om ny medieaftale. Mediekommentator Lasse Jensen mener, at det vil gavne DR, at der nu er offentligt tilgængelige oplysninger om bl.a. prisen på kanaler og en række andre aktiviteter. - Men jeg var ved at falde ned af stolen, da jeg hørte generaldirektøren tale for mindre offentlighed, siger Lasse Jensen i ”Mennesker og medier”. - Det bekræfter indtrykket af en ”jura-junta” i DR, som består af en generaldirektør, en magtfuld HR- og strategidirektør samt en bestyrelsesformand, som alle sammen er jurister, som jo ikke ligefrem er kendt for åbenhed og politisk fingerspidsfornemmelse. Lasse Jensen mener, at DR selv burde have offentliggjort meget mere for flere år siden, for så ville hele diskussionen om DR have været ført på et bedre grundlag i stedet for på mangelfulde oplysninger. - Og det har skadet DR’s omdømme ikke at have været mere åbne om økonomien, for lukkethed skader alt, siger Lasse Jensen. De nu offentliggjorte analyser og bilag ventes at indgå i de kommende medieforhandlinger om bl.a. DR’s, Radio24syvs og TV2-regionernes fremtid. Forhandlingerne ventes at begynde i februar. Hør programmet her.",Kurt Strand,Indland,2018-01-12T13:07:00+00:00,https://www.dr.dk/nyheder/indland/generaldirektoer-ville-gerne-have-sat-overstregninger-i-dokumenter-om-dr,DR
Radionævn udskyder beslutning om Radio24syvs frekvens,Radio- og tv-nævnet vil vente med at tage stilling til tildelingen af den fjerde FM-radiokanal. ,Udsat på grund af ny regering Omstridt udbud,"Beslutningen om at uddele sendetilladelsen til den fjerde FM-radiokanal, FM4, udskydes. Det har Radio- og tv-nævnet besluttet på et møde torsdag, oplyser de i en pressemeddelelse. Udskydelsen skal ske, indtil den nye regering har taget stilling til, om udbuddet af radiokanalen skal gennemføres på grundlaget fra medieaftalen. I dag har Radio24syv sendetilladelsen, men den udløber 31. oktober. Da det blev vedtaget, besluttede radioen, at de ikke ville genansøge. Siden har Radio- og tv-nævnet har kun modtaget én godkendt ansøgning til at overtage sendetilladelsen. Det er Radio FM4 A/S, som blandt andet består af Jysk Fynske Medier, Sjællandske Medier og Bornholms Tidende, der står bag den. Ifølge nævnet, skyldes udsættelsen den aftale, som danner grundlag for den nye socialdemokratiske regering. - Det fremgår af det politiske forståelsespapir udarbejdet af Socialdemokratiet, Radikale Venstre, SF og Enhedslisten, at der efter folketingsvalget ikke længere er et flertal bag medieaftalen, som danner grundlaget for udbuddet af radiokanalen, udtaler formanden for Radio- og tv-nævnet, Anne Kristine Axelsson, i meddelelsen. Hun peger desuden på, at det af den nye regeringsaftale fremgår, at regeringen vil gøre status på implementeringen af medieaftalen og indbyde til politiske drøftelser. - Nævnet vurderer derfor, at det vil være mest rigtigt at udskyde beslutningen. Vi vil følge den politiske situation tæt, siger formanden. Radio- og tv-nævnet oplyser, at det har været i kontakt med Kulturministeriet og Justitsministeriet, og her er vurderingen, at der er grund til at udskyde beslutningen. Nævnet vurderer, at det kan ""påføre statskassen et ikke-ubetydeligt økonomisk tab, hvis en ny regering eksempelvis måtte beslutte at tilbagekalde en allerede udstedt tilladelse til at drive den fjerde FM radiokanal."" Udbuddet af FM4-kanalen har været omstridt. Kravet, om at vinderen af udbuddet skal have over 70 procent af sine ansatte 110 kilometer væk fra København, er blevet stærkt kritiseret for at være møntet på netop Radio24syv. Sendetilladelsen løber otte år og får et årligt statstilskud på cirka 90 millioner kroner. Hos Radio24syv afventer de, hvad udskydelsen betyder for stationen. - Lige nu er der jo bare truffet en beslutning om, at udbuddet er udskudt. Det er en ny situation, der kan ske mange ting, siger Jørgen Ramskov, som er administrerende direktør hos Radio24syv.",Sandra Meersohn Meinecke,Politik,2019-06-27T16:15:00+00:00,https://www.dr.dk/nyheder/politik/radionaevn-udskyder-beslutning-om-radio24syvs-frekvens,DR
224 medarbejdere fra regioner på Sjælland har været sygemeldt med Covid-19,"- Det er en uholdbar situation, mener Lægeforeningen.",Ikke overraskende,"224 ansatte i Region Sjælland og Region Hovedstaden har været sygemeldt med Covid-19. Regionerne står for at drive sygehuse. Ifølge Region Hovedstaden arbejder de sygemeldte primært på hospitaler. DR kunne tidligere i dag fortælle, at 114 ansatte i Region Hovedstaden søndag den 29. marts var sygemeldt på grund af coronavirus. Region Hovedstaden og Region Sjælland har nu opgjort, hvor mange medarbejdere der i alt har været konstateret smittet med coronavirus. I Region Hovedstaden har 191 ansatte siden den 6. marts været smittet. 70 er raskmeldt og tilbage på job. Tallet i Region Sjælland er 33, her er 20 raskmeldt. Formand for Lægeforeningen Andreas Rudkjøbing er bekymret. - Der er bekymrede, at læger og sygeplejersker er smittet med corona. Dels på grund af deres eget helbred, men også på grund af risikoen for at smitte patienterne. Den samlede indsats mod corona-smitten bliver jo ringere hvis vi får en stor andel af arbejdsstyrken, som er smittede og som dermed ikke kan hjælpe patienterne, siger Andreas Rudkjøbing. Tallene viser, at sundhedspersonale udgør en betydelig andel af det samlede antal smittede. I Region Hovedstaden var der tirsdag 1.465 personer i alt, som var konstateret smittet. I Region Sjælland var der 388. Ansatte i regionerne, altså hovedsageligt sundhedspersonale, udgør altså omkring 10 procent af de smittede. De ansatte bliver dog også testet mere, så det formodes, at mørketallet med smittede er større i befolkningen generelt end blandt ansatte på sygehuse. Region Hovedstaden afviser at stille op til interview om sagen. Regionsdirektør Svend Særkjær har sendt en række skriftlige svar på DR's spørgsmål. Her slår han fast, at situationen trods de mange syge er under kontrol. - Tallet for antal smittede hospitalsansatte er isoleret set som forventet. Men vi følger naturligvis hele tiden situationen nøje. Belægningen på hospitalerne er lige nu relativ lav, og vi har tilstrækkeligt personale på arbejde. Vi er i fuld gang med at opkvalificere medarbejdere, der kan indgå i bemandingen på intensivafdelingerne, når epidemien topper, og når vi planlægger kapaciteten, tager vi højde for sygefravær. Har I værnemidler nok til at forhindre, at smitten breder sig blandt personalet? - Generelt har vi kunnet forsyne vores medarbejdere, så de har været beskyttet efter forskrifterne. Og det skaber tryghed hos vores personale. Vi har behov for løbende forsyninger, og det er ikke en hemmelighed, at vi gerne vil kunne se lidt længere ud i fremtiden for at være på den sikre side. Vi samarbejder i døgndrift med de andre regioner, og de statslige myndigheder på at sikre stabile leverancer af værnemidler og muligheder for at stable en national produktion af værnemidler på benene, skriver han i en mail. I Italien har omkring ni procent af de smittede været sundhedspersonale. Joachim Hoffmann-Petersen, der er formand for Dansk Selskab for Anæstesi og Intensiv Medicin, er ikke overrasket over, at det samme billede tegner sig i Danmark. - Der er ingen grund til at tro, at virusset opfører sig anderledes i Danmark, end det gør i Spanien og Italien, siger han. Region Hovedstaden har 39.400 ansatte, mens der arbejder godt 15.000 i Region Sjælland.",Anders Byskov Svendsen,Indland,2020-04-01T11:32:00+00:00,https://www.dr.dk/nyheder/indland/224-medarbejdere-fra-regioner-paa-sjaelland-har-vaeret-sygemeldt-med-covid-19,DR
Sygeplejersker siger stop: Vores fleksibilitet bliver brugt og udnyttet,"Antallet af coronapatienter kan ikke længere retfærdiggøre arbejdsforholdene, mener Dansk Sygeplejeråd. ",Bliver taget for givet Erklæring gælder ikke mere Forhandler ikke i medier,"I halvanden måned har landets sygeplejersker været udråbt til helte, der har strakt sig langt, for at man kunne stille med det nødvendige beredskab til at håndtere corona-smittede patienter. Men nu har de ikke uden videre tænkt sig at strække sig mere. De vil ikke længere leve med at blive flyttet rundt mellem afdelinger, ikke at kende deres arbejdstider og ikke selv have indflydelse på, hvornår de skal arbejde og holde fri. Slet ikke uden ekstra betaling. - Når jeg kan se, at sygeplejerskernes fleksibilitet bliver brugt og udnyttet til langt over, hvad der er aftalt i overenskomsten, så bliver jeg nødt til at reagere, og det gør jeg nu, lyder det fra Grethe Christensen, der er formand for Dansk Sygeplejeråd. Det er hverdage som Louise Dippels, der får fagforeningen til at melde kontant ud. Hun er sygeplejerske på lungemedicinsk ambulatorium på Odense Universitetshospital. Men i ugevis har hun været tilknyttet sygehusets sengeafsnit for Covid-19-patienter. Det har betydet, at mange af hendes normale dagvagter er blevet byttet ud med aften- og nattevagter, og at hun sjældent kender sine arbejdstider ret lang tid i forvejen. - For en periode var det fint. Det er jeg afklaret med. Men nu trækker perioden ud. Der er stadig ikke nogen afklaring på noget, og der er ikke noget tidsmæssigt, vi kan forholde os til. Det påvirker mig mere og mere, fortæller hun. Det er ikke kun hendes arbejdsliv, der bliver ramt. - Det påvirker mit familieliv rigtig meget. Vi kan slet ikke have de samme rytmer, som vi plejer, fortæller hun. Og mens den ændrede situation påvirker Louise Dippel i stadig større grad, føler hun ikke, at påskønnelsen fra arbejdsgiveren følger med. - Det virker mere og mere, som om at nu bliver det bare taget for givet. Men det er klart, at jeg vil gerne have en forudsigelig hverdag, og jeg vil gerne vide, hvad jeg skal arbejdsmæssigt, og det ved jeg ikke lige nu, siger hun. Louise Dippel står ifølge formand for Dansk Sygeplejeråd Grethe Christensen ikke alene med de følelser. Formanden får dagligt meldinger fra ansatte på landets sygehuse, der fortæller om en utilregnelig hverdag. - Sygeplejerskerne ved ikke, hvor de skal arbejde i næste uge. Om de skal arbejde på deres egen afdeling, eller om de skal være på et helt andet hospital. Det er en ekstrem stor uforudsigelighed, som bliver pålagt sygeplejerskerne i øjeblikket, siger hun. Antallet af corona-patienter er ikke nær så højt, som man havde frygtet. Derfor mener Grethe Christensen, at arbejdsforholdene skal ændres hurtigst muligt. Og det har hun meddelt Danske Regioner. - Vi har gjort dem klart, at den fælleserklæring, som vi havde indgået på forhånd for at lave et stort, fælles beredskab, den er ikke gældende mere, siger Grethe Christensen. Det betyder, at sygeplejerskerne nu kræver, at det daglige arbejde nu skal følge den almindelige overenskomst, og hvis man leverer arbejde ud over overenskomsten, skal man kompenseres for det. Hos Danske Regioner er man kede af sygeplejerskernes udmelding om, at de føler sig udnyttet. - Jeg er ærgerlig over, at der er nogen, der føler, at vi misbruger deres velvillighed. Det er bestemt ikke den intention, vi har, siger Anders Kühnau (S), der er regionsrådsformand for Region Midt og formand for regionernes lønnings- og takstnævn. Han vil gerne se på, hvad der kan justeres, men vil ikke love bestemte ændringer eller tale om kompensationer for den unormale arbejdssituation, som mange står i. - Vi forhandler ikke løn gennem medier, det gør vi ved forhandlingsbordet. Vi har løbende en dialog med de faglige organisationer, hvor vi drøfter, om der er behov for nye aftaler. Hvis der er det, er det noget vi afgør ved forhandlingsbordet, siger Anders Kühnau (S). Og på Odense Universiteshospital håber Louise Dippel på, at den dialog kommer til at betyde, at hun kan få mere klarhed over sin arbejdssituation, og at hun vil blive økonomisk kompenseret, hvis hun skal fortsætte under de nuværende forhold. - Det synes jeg rent faktisk vil være passende. Vi er i en ekstraordinær situation, og vi leverer en ekstraordinær indsats, og det vil vi gerne honoreres for, siger hun.",Tore Bønke Jeppesen,Fyn,2020-05-02T06:25:00+00:00,https://www.dr.dk/nyheder/regionale/fyn/sygeplejersker-siger-stop-vores-fleksibilitet-bliver-brugt-og-udnyttet,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=4072318,DR
"'Tak for alt det, som I gør': Hypet kunstner hylder sygeplejersker som vor tids superhelte ",Værket af den britiske kunstner Banksy er allerede et hit på nettet.,'Det her er simpelt og genialt' Med til at højne moralen,"Glem alt om Batman, Spiderman og Wonder Woman. Der er en ny superhelt i byen. Det britiske Southampton General Hospital har nemlig netop afsløret et spritnyt maleri af den britiske kunstner Banksy, og det er en hyldest til sundhedspersonalet, der i øjeblikket kæmper mod coronavirus. Værket viser en lille dreng i t-shirt og smækbukser, der har udskiftet sine sædvanlige heltefigurer, Batman og Spiderman, med en figur af en sygeplejerske med ansigtsmaske på. Sygeplejersken har en kappe på og strækker armen frem i en klassisk Superman-positur. Værket har navnet 'Game Changer' og vil være udstillet på hospitalet indtil efteråret, hvorefter det vil komme på auktion. Pengene fra auktionen kommer til at gå til det britiske sundhedsvæsen, skriver BBC. Ifølge BBC efterlod Banksy en lille besked til hospitalsarbejderne sammen med det én kvadratmeter store værk. - Tak for alt det, som I gør. Jeg håber, at dette lysner stedet lidt op, også selv om det er i sort-hvid, står der på sedlen. Nu er det imidlertid ikke kun det britiske sundhedspersonale, der bliver hyldet. På nettet modtager Banksy nemlig også masser af ros for værket. - Ingen formår som Banksy at indkapsle den nationale sindstilstand. Det her er simpelt og genialt, skriver en bruger på Twitter, mens en anden roser ham for at sætte spot på ""vor tids superhelte"". På Banksys officielle Instagram har billedet snart fået to millioner likes. Kunsthistoriker og -ekspert Bente Scavenius roser også 'Game Changer': - Han formår altid at skabe suspense omkring sin kunst, som han tit giver en uventet drejning. Hans kunst bliver ofte til statements, og det er det her værk også et eksempel på. Men det er jo bare sympatisk, at han sætter fokus på et område, der fortjener alles opmærksomhed, lyder det fra Scavenius. Hun fremhæver hans baggrund som gadekunstner, som ifølge Scavenius gør, at han altid formår at komme direkte ud til folk: - Han har en position i dag, der er second to none (uovertruffen). Han har hele verdens opmærksomhed, uanset hvad han foretager sig. Paula Head, hospitalsleder på Southampton General Hospital, glæder sig over maleriet, som vil kunne ses af ansatte og patienter på hospitalets anden sal. - Det vil virkelig blive værdsat af alle på hospitalet, når folk for et øjeblik stopper op i deres travle liv for at reflektere over og værdsætte dette stykke kunst, siger hun ifølge BBC. - Det vil uden tvivl højne moralen for alle, der arbejder her, og som er under behandling. Banksy begyndte som graffitimaler i byen Bristol og er blevet kendt for sin gadekunst, der blandt andet inkluderer værker af to kyssende politimænd og en demonstrant, der kaster med blomster i Jerusalem. Briten har derudover markeret sig som provokatør. For eksempel lod han ved en happening i 2018 værket 'Girl With Balloon' makulere sig selv foran de måbende tilstedeværende i auktionshuset Sotheby's, lige efter at hammeren var svunget. Banksys sande identitet er efter mange års spekulation fortsat ukendt.",Kasper Madsbøll Christensen,Kultur,2020-05-07T18:00:00+00:00,https://www.dr.dk/nyheder/kultur/tak-alt-det-som-i-goer-hypet-kunstner-hylder-sygeplejersker-som-vor-tids-superhelte,DR
"Nye detaljer om bandeleders flugt: 'Kom ikke nærmere, ellers skyder jeg' ","Sygeplejersker blev truet på livet, og der blev affyret skud under bandeleders flugt i november.","Bandeleder skød ned i gulvet 'Kom ikke nærmere, ellers skyder jeg' Minister har bestilt redegørelse","Da lederen af banden NNV, Hemin Dilshad Saleh, blev befriet fra Psykiatrisygehus Slagelse i november sidste år, truede han selv og en medgerningsmand flere sygeplejersker på livet. Ligeledes afgav bandelederen skud ned i gulvet. Det fremgår af en redegørelse af forløbet om bandelederens flugt, som er blevet oversendt til Folketingets Retsudvalg. Hemin Dilshad Saleh nåede at være på flugt i mere end to måneder, før han blev anholdt i Spanien i forrige uge. Redegørelsen kommer blandt andet med nye detaljer om flugten, og hvordan han brugte sin kæreste som dækhistorie for at få besøg på det psykiatriske sygehus, hvor han havde været fængslet i surrogat i under en uge. Den 24-årige havde nemlig fået lov til at få besøg af sin kæreste om eftermiddagen 19. november, da han havde oplyst, at hun skulle til Spanien kort efter. Det var dog ikke kæresten, men i stedet en fætter, som mødte op. Det er tidligere beskrevet, hvordan den besøgende havde en kage med, hvori han havde gemt pistoler, men det er ikke beskrevet præcist, hvordan bandelederen og hans medsammensvorne lykkedes med at slippe ud. I redegørelsen beskrives det, hvordan de fik tallerkner til kagen og fik enetid i et besøgslokale. Kort tid efter at de var lukket inde i lokalet, blev døren dog åbnet igen, hvorefter flugten begyndte. - Pistolerne blev rettet mod sygeplejerskerne, samtidig med at der blev sagt: ”Vi skal ud, vi skal ud, I skal lukke os ud”, eller lignende, hvorpå de forlangte, at sygeplejerskerne smed deres alarmer, lyder det i redegørelsen. Den ene af sygeplejerskerne smed sin alarm, mens den anden sagde, at hun ikke havde den på sig. Det fik Hemin Dilshad Saleh til at tage fat i sygeplejersken. - Derpå afgav han 1-2 skud ned i gulvet ved siden af sygeplejersken, hvorefter han på ny søgte efter alarmen. Fætteren råbte ”vi skal være hurtige, der er gået for lang tid”, hvorefter sygeplejerskerne blev tvunget til at følge med hen til døren ud til gangarealet, som de låste op, lyder det i redegørelsen, hvor det også fremgår, at ingen kom til skade under flugten. Sitautionen kulminerede endnu en gang, da de to mænd på flugt 'stødte ind i' de resterende sygeplejersker og en gruppe af indsatte, som var på vej tilbage til afdelingen. - Det fik HDS (Hemin Dilshad Saleh, red.) og fætteren til at tage fat i de to sygeplejersker, ligesom de rettede pistolerne mod dem, samtidig med at de råbte til de øvrige sygeplejersker: ”Hvis du trykker, skyder jeg” og ”kom ikke nærmere, ellers skyder jeg”, eller lignende, står der i politiets redegørelse. Herefter blev udgangen låst op, og bandelederen og hans medsammensvorne stak af via hovedindgaden. Samtidig blev samtlige interne alarmer aktiveret, ligesom der blev ringet 112. Det fremgår, at politiet var fremme kort efter. I redegørelsen er det også beskrevet, hvilken dialog der har været mellem sygehuset og politiet op til bandelederens flugt. Konklusionen er, at sygehuset burde have udnyttet muligheden for at afskære besøg samt kontrolleret de besøgende. Justitsminister Nick Hækkerup (S) har derfor bestilt en handlingsplan, som skal imødegå problemet med fangeflugter. - Det er selvfølgelig utilfredsstillende. Rigspolitiet har derfor indskærpet over for alle politikredse, at der skal være en bedre dialog om sikkerhedsforanstaltningerne, siger han i en pressemeddelelse. - Den her problematik handler ikke kun om flugten fra Slagelse – vi har et generelt problem med for mange fangeflugter. Derfor har jeg også før jul bestilt en samlet handlingsplan til at imødegå problemet med fangeflugter fra myndighederne.",Emil Søndergård Ingvorsen,Indland,2020-02-03T17:08:00+00:00,https://www.dr.dk/nyheder/indland/nye-detaljer-om-bandeleders-flugt-kom-ikke-naermere-ellers-skyder-jeg,DR
Overblik: De vigtigste budskaber fra 1. maj-talerne,Partilederne talte til danskerne via Facebook. Højere løn til lavtlønnede offentligt ansatte var blandt budskaberne.,,"På trods af coronakrise og forbud mod at forsamle sig har politikere og fagforbund holdt taler til borgere og medlemmer på arbejdernes internationale kampdag. I år er de fleste taler i stedet blevet sendt på sociale medier. Så selvom det er en anderledes 1. maj, så bliver dagen fejret landet over. Men hvad var hovedbudskaberne i dagens taler? Vi giver dig overblikket her. I en tale på et tomt Arbejdermuseet holdt statsministeren sin 1. maj-tale, der blev sendt blandt andet på DR. Her takkede hun for sammenhold og samfundssind igennem coronakrisen og fortalte, at regeringen vil bruge 30 milliarder kroner fra Landsbyggefonden på at lave grønne renoveringer i landets almene boliger. Det kan eksempelvis være udskiftning af oliefyr til noget mere energibesparende. Der har længe været tale om regeringens store løfte fra valgkampen; retten til tidlig pension for nedslidte, som efter planen skulle være forhandlet på plads inden sommerferien. Det blev dog ikke til noget, for regeringen har meldt ud, at de udskyder til efteråret på grund af coronakrisen. Og i sin 1. maj-tale gentog statsministeren, at ""det er regeringens ambition, at en ny ret til tidlig pension bliver forhandlet og vedtaget i år."" Enhedslistens politiske ordfører, Pernille Skipper, holdt tale ved 3F Kastrups virtuelle 1. majarrangement på Facebook. Hendes buskab var rettet mod klimaet og velfærdssamfundet. Hun sagde, at ""toppen af samfundet og højrefløjen"" er i færd med at trække samfundet i en forkert retning, når det gælder danske ambitioner for klimaet. - De siger til os, at nu må vi indstille os på, at der skal komme nedskæringer i velfærdssamfundet igen. At der nu ikke er råd til den grønne omstilling, og klimakrisen må vi udskyde på en eller anden måde, jeg ved ikke hvordan. - Men der er ikke noget af det, der er rigtigt. Det er et politisk valg, sagde hun. Pernille Skipper mener, de lavest lønnede offentligt ansatte skal have et lønløft. Leder af SF Pia Olsen Dyhr holdt tale på Facebook fra sit sommerhus på Orø. Her fortalte hun, at hun ikke mener, portører og sosu-hjælpere får nok anerkendelse. Hun mener, offentligt ansatte for længe er blevet overhalet af innovative og kreative på arbejdsmarkedet. Men de offentligt ansatte, der arbejder til lavere løn, skal have ros og mere i lønposen. - Jeg synes, at det er helt afgørende, at vi værdsætter dem langt højere end i dag. Det handler både om rengøringshjælperen, sosu-hjælperen, sosu-assistenten, sygeplejersken, portøren, politimanden, siger Pia Olsen Dyhr. Samtidig har SF fremlagt et forslag om at hjælpe de arbejdsløse og sikre dem bedre mulighed for at uddanne sig. Formand for Fagbevægelsens Hovedorganisation (FH) Lizette Risgaard holdt online-tale fra Helsingør. Og budskabet var klart; FH foreslår en opkvalificeringsplan til de 1,4 millioner medlemmer, der skal få de mange ledige igennem krisen. Konkret ønsker hun, at ledige skal kunne komme tilbage på arbejdsmarkedet ved at videreuddanne sig eller tage en ny uddannelse. Planen vil koste omkring en milliard kroner. - Det må ikke igen blive de mennesker, der har mindst, som ender med at betale det meste af regningen for krisen, sådan som vi så det under finanskrisen, siger hun.",Line Rønn Tofte,Politik,2020-05-01T17:37:00+00:00,https://www.dr.dk/nyheder/politik/overblik-de-vigtigste-budskaber-fra-1-maj-talerne,DR
"Trepartsaftale fordeler 5,4 milliarder til flere lærepladser",,,,Carsten Thomsen,,,https://www.dr.dk/nyheder/trepartsaftale-fordeler-54-milliarder-til-flere-laerepladser,DR
"Boris Johnson drak vin med 18 andre, mens briterne kun måtte mødes to personer","Der var både vin og ost på bordet, da den britiske premierminister i maj 2020 var samlet med 18 personer i Downing Street-haven. ",Downing Street forsvarer sig En ny sten i skoen på Johnson,"Den britiske avis The Guardian bragte i går aftes et billede af Storbritanniens premierminister, der viser Boris Johnson, som drikker vin med 18 andre på et tidspunkt, hvor briterne var underlagt strenge coronarestriktioner. På billedet sidder Boris Johnson tæt sammen med sin kone, Carrie Symonds, og to andre personer i haven på 10 Downing Street, hvor han har kontor. Der er vin og ost på bordet, og solen skinner. Andre steder i haven er der klynger af mennesker. Her er der også vin i glassene, og afstanden mellem dem er kort. Du kan se fotoet her. Billedet er taget den 15. maj 2020 – altså kort tid efter coronapandemiens start. På dette tidspunkt måtte briterne følge hårde restriktioner mod covid-19. Skulle man mødes med andre end sin husstand, måtte man kun mødes med én anden person. Det skulle foregå udendørs og med mindst to meters afstand. Samtidig hed det, at man på arbejdspladser kun burde holde fysiske møder, hvis det var ”absolut nødvendigt”, og her skulle afstandskravet på to meter også overholdes. Derfor ser det mildest talt ikke godt ud for Boris Johnson, at der nu florerer et billede, der ligner en hyggelig havefest under denne coronanedlukning, hvor han er en af deltagerne. Angela Rayner, medlem af centrum-venstre-partiet Labour Party, udtrykker for eksempel stor utilfredshed med billedet over for The Guardian. - Premierministeren bliver ved med at vise os, at han ingen respekt har for de regler, han sætter for os andre. Angiveligt har de drukket og festet til sent på aftenen, når resten af os kun kunne gå en tur om dagen, udtaler hun i artiklen. Downing Street afviser, at billedet viser noget, der var mod restriktionerne på det tidspunkt. Da billedet blev publiceret i går, forsvarede Downing Street arrangementet over for The Guardian. De udtaler til avisen, at billedet viser kolleger, der holder et arbejdsrelateret møde – og forklarer alkoholen på bordet med det tidspunkt, hvor mødet blev afholdt. Allerede tirsdag i sidste uge skrev The Guardian dog om, at kilder havde fortalt dem og avisen Independent, at der var en fest på 10 Downing Street den 15. maj 2020 efter et pressemøde. Her skulle Boris Johnson eftersigende have deltaget i 15 minutter, og angiveligt have sagt til en medarbejder, at de ”fortjente en drink for at bekæmpe coronavirus”. Herefter lød anklagen fra den unavngivne kilde, at omkring 20 medarbejdere drak alkohol og spiste pizza både i kontorer og i haven på 10 Downing Street. Nogle deltagere skulle være blevet til sent på aftenen, lød påstanden også. Billedet kommer efter en periode, hvor Boris Johnson er blevet ramt af flere møgsager. Sidst i november holdt Storbritanniens premierminister en tale, der blev kaldt ”bizar” og ”pinlig”, da han blandt andet snakkede om Gurli Gris, imiterede lyden fra en benzinmotor og sammenlignede sig selv med Moses. To uger senere kom en video frem, hvor en af Johnsons medarbejdere joker med, at de har holdt en julefest, mens der var forbud mod sociale sammenkomster på grund af covid-19. Det skabte vrede, især fra Johnsons politiske modstandere. - Hvordan sover premierministeren om natten? spurgte Rosena Allin-Khan fra Labour-partiet, da Boris Johnson blev udfrittet i en spørgetime i det britiske underhus den 8. december. Allerede dengang mente DR's korrespondent i Storbritannien, Tinne Hjersing Knudsen, at Boris Johnson var i en meget presset situation. – Den her sag kunne ikke være værre for Boris Johnson. For briterne vil den bekræfte, at den konservative regering mener, den er hævet over alle andre og de regler, som den laver for befolkningen. Det er ikke kønt, det er faktisk rigtig grimt, fortalte Hjersing Knudsen. Og siden er premierministeren altså kun blevet mødt af flere uheldige sager. I lørdags meddelte Storbritanniens brexitminister, David Frost, at han trækker sig på grund af den britiske regerings ”politiske retning”. Dagen efter kunne The Guardian så afsløre billedet af Johnson, der drikker vin med en større flok under coronanedlukningen. Billedet er dermed den seneste sten i skoen på Boris Johnson efter en perlerække af møgsager de sidste uger.",Angelica Schou-Petersen,Udland,2021-12-20T12:42:00+00:00,https://www.dr.dk/nyheder/udland/boris-johnson-drak-vin-med-18-andre-mens-briterne-kun-maatte-moedes-personer,DR
,,,,,,,https://www.dr.dk/nyheder/kultur/tema/corona-og-kunst,DR
Overblik: Milliarder til børn og velfærd i finansloven - her skal pengene komme fra,"Nu får vi flere pædagoger og sygeplejersker. Cigaretterne bliver dyrere, det samme gør plastikposer.",,"Næste års finanslov faldt på plads i aftes. Det, der kan kaldes et nationalt budget for Danmark. Regeringen landede finansloven med støttepartierne De Radikale, SF, Enhedslisten og Alternativet. Her kan du læse, hvad de blandt andet er blevet enige om: Regeringen og aftalepartierne vil indføre lovbundne minimumsnormeringer, som skal være fuldt indfaset i 2025. Målet er, at normeringerne i daginstitutionerne i 2025 ser således ud: Maksimalt 3 børn per voksen i vuggestuer og 6 børn per voksen i børnehaver. Der afsættes 500 millioner kroner i 2020. Det beløb stiger frem mod 2025 og ender på 1,6 milliarder kroner. Det betyder, kommunerne løbende kan øge normeringerne. Derudover lyder det i aftalen, at der skal uddannes mere og bedre personale til daginstitutionerne. Der er samtidig afsat 127,5 millioner kroner i 2019 til et løft af pædagoguddannelserne. Samlet afsættes der 600 millioner kroner årligt fra 2020 og frem til at styrke psykiatrien. 510 millioner af dem skal blandt andet gå til at oprette flere sengepladser, en styrket akutindsats og en øget kapacitet på Sikringen, der huser psykisk syge og kriminelle personer. De resterende 90 millioner kroner skal blandt andet gå til flere nye senge i retspsykiatrien. Regeringen vil også invitere til forhandlinger med henblik på at indgå en aftale om en 10 års-plan for psykiatrien. Partierne er enige om, at der skal ansættes flere lærere i 2020. Derfor skal folkeskolen løftes med 275 millioner kroner i 2020. Det beløb stiger til cirka 800 millioner kroner i 2023. Samtidig bliver uddannelsesloftet afskaffet fra 2020, og det midlertidige taxameterløft af de humanistiske og samfundsfaglige uddannelser på universiteterne bliver videreført. Ældreplejen får tilført 125 millioner kroner årligt fra 2020. Pengene skal bruges til at styrke omsorg og nærvær i ældreplejen, og samtidig reducere unødvendige dokumentationskrav, så der er mere tid til de ældre. Der skal også ansættes 1000 flere sygeplejersker fra 2021. Det aftsætte der 300 millioner kroner til i 2020 og 600 millioner kroner årligt til fra 2021. Regeringen og støttepartierne vil oprette Danmarks Grønne Fremtidsfond på 25 milliarder kroner, som skal investere i grønne og bæredygtige projekter og skabe grønne arbejdspladser. Med aftalen afsættes der også midler til udtagning af landbrugsjord, som betyder, at man blandt andet ikke dyrker jorden. Det vil bidrage til at reducere landbrugets drivhusgasudledning. Fra næste år annulleres omprioriteringsbidraget, som betyder, at kulturen ikke skal spare to procent om året. Det gælder teatre, museer, orkestre, de videregående kunstneriske uddannelser, folkehøjskolerne, tilskud til folkeuniversiteter, Rigsarkivet, Det Kgl. Bibliotek, institutter, centre med mere. Der afsættes 50,5 millioner kroner i 2020. I 2023 ender beløbet på 194,4 millioner kroner. I flere år har boligejere og virksomheder i tyndt befolkede områder i Danmark haft mulighed for at søge om støtte til hurtigere internet. Der afsættes 100 millioner kroner i 2020 til at forlænge bredbåndspuljen. Pengene til finansloven skal blandt andet hentes ved at hæve prisen på cigaretter, hæve prisen på bæreposer og engangsbestik. Staten skal bruge færre konsulenter, og så skal skruen strammes mod leasingbil-markedet. Prisen på en pakke cigaretter kommer til at stige ad to omgange. 1. april 2020 vil en pakke koste cirka 55 kroner. Fra 2022 lyder prisen på 60 kroner. Prisen på cigarer, cerutter, cigarillos og skrå, snus og anden røgfri tobak skal forhøjes svarende til cirka 14 kroner fra april næste år og yderligere cirka 5 kroner fra 1. januar 2022. Regeringen og aftalepartierne vil tredoble afgifterne på bæreposer og engangsservice. Det vil give cirka 100 millioner kroner i 2020. Og fra 2024 vil det indbringe 65 millioner kroner om året. Statens forbrug af konsulenter skal ned, mener aftalepartierne. Og det gælder på alle ministerområder. De giver ifølge aftalen et finansieringsbidrag på 200 milioner kroner i 2020 og 625 millioner kroner årligt fra 2021. Regeringen hæver fra 2021 den såkaldte bruttospilleindtægt fra 20 til 28 procent. Det betyder, at udbyderne af sportsvæddemål og onlinecasinoer skal betale otte procentpoint mere til statskassen af deres overskud. Det forventer Finansministeriet vil indbringe 150 millioner kroner ekstra årligt. Derudover indføres en registeringsafgift på fly, der ventes at indbringe fem millioner kroner om året. 100 millioner kroner finder partierne ved at stramme reglerne for leasede firmabiler. Ifølge partierne er det ""et udbredt fænomen"", at biler leases som firmabiler med et beskatningsgrundlag, der er væsentligt lavere end prisen på en tilsvarende bil i normal handel. Ved at kræve en genberegning af registeringsafgiften forventer partierne at få flere penge ind.",Cathrine Lakmann,Indland,2019-12-03T07:59:00+00:00,https://www.dr.dk/nyheder/indland/overblik-milliarder-til-boern-og-velfaerd-i-finansloven-her-skal-pengene-komme-fra,DR
Rasmus Nordqvist melder sig ind i SF: 'Jeg har mere at byde på',Den tidligere politiske ordfører i Alternativet har meldt sig ind i Socialistisk Folkeparti.,'Jeg har mere at byde på' Tager udvalgsposter med sig,"Rasmus Nordqvist, der har været løsgænger i Folketinget, siden han i marts meldte sig ud af Alternativet, melder sig nu under SF's rød-grønne faner. Det var et naturligt valg, fortæller han til DR Nyheder. - Jeg er meget optaget af den grønne omstilling, at vi får gjort nok for klimaet, men samtidig også af hele ulighedsdagsordenen - hvordan vi skaber mere lighed i samfundet herhjemme, men også globalt, siger Rasmus Nordqvist. Rasmus Nordqvist var med til at stifte Alternativet, og har siden da været en helt central figur i partiet som både politisk ordfører og spidskandidat til EU-parlamentet, inden partiet dette forår gik i opløsning. Han gik efter formandsposten, da Uffe Elbæk sidste år trak sig, men måtte se sig slået med ret stor margen til andre kandidater - herunder Alternativets nuværende politiske leder, Josephine Fock. 9. marts meldte han sig sammen med Uffe Elbæk og to andre folketingsmedlemmer ud af partiet, netop på fordi han var utilfreds med Josephine Focks ledelse. Hun var i måneden op til blevet beskyldt for at tale meget hårdt til og sågar ruske i folk. I de sidste to måneder har Rasmus Nordqvist taget hele sit politiske virke op til revision. - Jeg har haft god tid til at tænke mig om. Hvad er det, jeg skal politisk? Skal jeg fortsætte min parlamentariske karriere, eller skal jeg lægge mine kræfter et andet sted? forklarer han og fortsætter: - Jeg fandt hurtigt ud af, at svaret var nej. Jeg har mere at byde på - også i Folketinget. Med sit skift til SF bryder Rasmus Nordqvist sin alliance med de andre afhoppere fra Alternativet, der i det, de betegnede som et 'politisk projekt' har holdt gruppemøder under navnet Frie Grønne Stemmer. Det er ellers kun nogle uger siden, at hans tidligere tætte kollega, Uffe Elbæk, luftede tanken om et nyt politisk initiativ. - Jeg har været meget åben overfor de andre løsgængere om, at jeg overvejede min situation, siger Rasmus Norqvist. Han fortæller, at han i perioden har haft gode samtaler med SF's formand, Pia Olsen Dyhr, og hun byder ham da også velkommen. - Jeg kender Rasmus Nordqvist som en dygtig og arbejdsom politiker, som brænder for klima, miljø og for internationalt samarbejde. Jeg ser frem til at få Rasmus med på holdet, siger Pia Olsen Dyhr til Ritzau. Med Rasmus Nordqvist på holdet kommer SF op på 15 mandater. Det ændrer ikke ved, at SF fortsat er det femtestørste parti i Folketinget. Men nu er SF kun ét mandat mindre end Dansk Folkeparti og De Radikale. Rasmus Nordqvist tager sine udvalgsposter med sig. Han sidder blandt andet i Finansudvalget, Skatteudvalget, Klima-, Energi- og Forsyningsudvalget og Udenrigspolitisk Nævn. - Der er ikke nogen tvivl om, at jeg har arbejdet med en masse forskellige områder, og jeg brænder rigtig meget for den grønne omstilling og for det internationale samarbejde. Jeg glæder mig til at se, hvor resten af gruppen ser, at jeg kan bruge mine kræfter, siger Rasmus Norqvist. - Jeg går meget ydmygt til arbejdet. Det synes jeg, at man skal når man kommer som ny, men jeg glæder mig til at have mere tid til enkelte dele, da SF er et større parti, end jeg er vant til. Ved at melde sig ind i SF har Rasmus Nordqvist også meldt sig ind hos statsminister Mette Frederiksens (S) støtter. Alternativet afviste at pege på en statsministerkandidat op til valget sidste år. SF danner sammen med Radikale Venstre og Enhedslisten parlamentarisk grundlag for den socialdemokratiske regering. Det bekymrer ikke Rasmus Nordqvist. - Situationen er en anden, og jeg er glad for den position, SF står i, siger han. Rasmus Nordqvist har siddet i Folketinget siden 2015. Han er uddannet designer og har inden han blev politiker arbejdet i modebranchen. Artiklen er 12.45 opdateret efter interview med Rasmus Nordqvist.",,Politik,2020-05-12T09:23:00+00:00,https://www.dr.dk/nyheder/politik/rasmus-nordqvist-melder-sig-ind-i-sf-jeg-har-mere-byde-paa,DR
,,,,,,,https://www.dr.dk/nyheder/kultur/historie/tema/graenseland-genforeningen-100-ar,DR
Rift om studiepladserne til sommer: Politikere opfordrer til flere studiepladser og bredere søgning,"Dansk Erhverv vurderer, at flere unge vil søge ind på en uddannelse til sommer. Minister vil ikke fjerne uddannelsesloft.",Flere studiepladser til flere ansøgere Patientforening: Der mangler læger og sygeplejersker Større spredning fagligt og geografisk Positivt med flere studerende Ledige pladser på lærer- og pædagoguddannelsen,"Der bliver formentlig rift om pladserne på de populære uddannelser til sommer. Dansk Erhverv vurderer, at flere unge end normalt vil søge ind på en uddannelse på grund af coronapandemien. Flere partier mener derfor, at man bør øge optaget på flere uddannelser. Men det går uddannelsesminister Ane Halsboe-Jørgensen (S) ikke ind for. - Vi har loft på nogle uddannelser i dag, og det vil jeg meget nødigt fjerne. Vi politikere har et ansvar for ikke at uddanne folk til arbejdsløshed, men til det, der er brug for, siger hun. Uddannelsesordfører for De Radikale Katrine Robsøe er enig i Dansk Erhvervs vurdering af mangel på pladser til de unge studieansøgere. Billedet begyndte at tegne sig allerede i marts, hvor ti procent flere ansøgere end sidste år søgte ind på kvote to, fortæller hun. - Alt tyder på, at vi kommer til at stå med en masse mennesker, som søger ind på uddannelserne, uden at vi har studiepladser til dem alle sammen, siger hun. Og hun mener, at en af løsningerne er flere studiepladser. - Skulle vi ikke bredt få skaffet nogle flere studiepladser, når nu der kommer et langt større tryk? siger hun. Et af de steder, hvor der særligt er behov for flere studiepladser og flere nyuddannede, er på lægestudiet og sygeplejerskeuddannelsen, mener Patientforeningen. - Sygeplejerskerne har været ude at sige, at de er overstressede nu, og de har omstillet sig og omstillet sig og omstillet sig, siger formand for Patientforeningen Niels Jørgen Langkilde og fortsætter: - Der er behov for ekstra sygeplejersker og læger – både nu og efter coronapandemien er overstået. Han tror også, at der er mulighed for at få mange unge til at vælge netop de uddannelser nu, både på grund af coronakrisen og på grund af beskæftigelsesmulighederne. - Jeg tror, at rigtig mange unge vil være topmotiverede for at blive læger og sygeplejersker, og der er et enormt behov, og den her krise har vist os, at der har været for få læger og sygeplejersker at trække på i visse situationer. Venstres uddannelses- og forskningsordfører, Ulla Tørnæs, opfodrer de unge til at søge bredere både fagligt og geografisk. - De unge skal tænke sig rigtig godt om, og de skal søge bredere, og de skal kigge på, hvor der er mulighed for efterfølgende beskæftigelse, siger hun. Men hun vil dog ikke afvise, at de vil se på antallet af pladser på en række uddannelser. - Vi skal have set på dimensioneringen, så vi sikrer, at der er et godt match imellem det, som arbejdsmarkedet efterspørger som kvalifikationer, og det, de unge uddanner sig som, siger hun. Uddannelsesordfører for De Radikale Katrine Robsøe er enig med Ulla Tørnæs i, at de unge skal søge bredt, men mener ikke, at krisen skal gå ud over de unge. - Det kan jo ikke være de unge, der skal betale prisen med deres uddannelse for den sundhedskrise, vi står i lige nu. Vi skal give de unge den bedste mulighed for at komme i gang med deres uddannelse ved at skaffe nogle flere uddannelsespladser, siger Katrine Robsøe. Uddannelsesordfører i Enhedslisten Mai Villadsen ser positivt på, hvis flere unge vil søge ind på en uddannelse, men det kræver også nok pladser, mener hun. - Jeg er enig med ministeren i, at vi skal opfordre de unge til at søge bredt, men de sidste mange år har vi simpelthen skåret så hårdt i antallet af pladser på studierne, at det er på tide at give mere slip, siger hun. Mai Villadsen opfordrer til flere pladser på blandt andet sygeplejestudiet, lægestudiet og pædagoguddannelsen. - Vi skal for alt i verden forsøge at undgå en situation, hvor der kommer stigning i ungdomsarbejdsløsheden. Derfor synes jeg, at vi skal åbne op for flere uddannelsespladser på nogle af de uddannelser, der bliver hurtigt fyldt op i dag. På Københavns Professionshøjskole er rektor Stefan Hermann fortrøstningsfuld. - Situationen er heldigvis sådan, at der faktisk er ledige pladser på for eksempel lærer- og pædagoguddannelsen. Så på en lang række steder kan man godt få en uddannelse uden at lave ekstra pladser, siger han. Men han er også fortaler for, at der skal tænkes i ekstra studiepladser på enkelte uddannelser. - For eksempel afviser vi hvert år mange studerende til sygeplejerske- og jordemoderuddannelserne, så der skal man tale om at lave ekstra pladser - særligt fordi de mangler ude på sygehusene og fødeafdelingerne, siger Stefan Hermann. Men han understreger, at det samtidig er vigtigt også at gøre opmærksom på, hvor der er ledige uddannelsespladser. - Coronakrisen har også været med til at give et vidnesbyrd om, hvor vigtige funktioner som pædagoger, lærere, sygeplejersker og bioanalytikere er, siger Stefan Hermann og fortsætter: - Det håber vi også vil afspejle sig i de unges søgemønstre på kvote 1 her til sommer. Opdateret med en rettelse i Dansk Erhvervs vurdering af, hvorfor flere unge søger ind på en uddannelse til sommer.",Anne Mette Thrane,Indland,2020-05-03T21:00:00+00:00,https://www.dr.dk/nyheder/indland/rift-om-studiepladserne-til-sommer-politikere-opfordrer-til-flere-studiepladser-og,DR
DIN MENING Hvorfor er der så få kvinder på tv?,,,,Carsten Thomsen,,2014-06-13 00:00:00,https://www.dr.dk/nyheder/tema/2014/folkemode2014/111625399.htm?focusId=3539039,DR
DIN MENING: Hvordan undgår du at blive flået af benzinpriserne?,,,,Carsten Thomsen,,2012-02-17 00:00:00,https://www.dr.dk/nyheder/din-mening-hvordan-undgaar-du-blive-flaaet-af-benzinpriserne,DR
DIN MENING: Kan du heller ikke undvære din bror eller søster?,,,,Christine Hyldal,,2012-07-27 00:00:00,https://www.dr.dk/nyheder/din-mening-kan-du-heller-ikke-undvaere-din-bror-eller-soester,DR
En radiolegende takker af,,,,Carsten Thomsen,,2007-04-24 00:00:00,https://www.dr.dk/nyheder/service/2007/04/24082944.htm?focusId=4275947,DR
Føringen er sat over styr i ny måling: Blå blok har indhentet rød blok,Styrkeforholdet med de to blokke er stort set helt lige. Nye partier kan ende som tungen på vægtskålen.,Venstre og Socialdemokratiet går tilbage Glæde hos De Konservative,"Mens vi fremover søndag efter søndag kan sidde foran skærmen for at se dramatiske episoder af tv-serien 'Borgen', så tegner der sig konturer til et virkelighedens drama forud for næste folketingsvalg. For rød blok har ikke længere et stort forspring i Epinions meningsmålinger, der er lavet for DR og Altinget. Tværtimod. Hvis der var valg i dag, ville rød blok få 49,5 procent af stemmerne, mens blå blok ville få 48,3 procent. De tal ligger inden for den statistiske usikkerhed, så i princippet kan forspringet være helt væk. Omregner man styrkeforholdet til mandater i Folketinget, vil rød blok få 88 mandater, mens blå blok vil få 87 mandater. Her er de nordatlantiske mandater fraregnet. Målingen indeholder en joker, som kan vise sig at få afgørende indflydelse, når krydset skal sættes ved et kommende valg. Hele 2,2 procent af vælgerne svarer, at de vil sætte deres kryds på ét af de partier, der endnu ikke er opstillingsberettigede. Det gælder eksempelvis Lars Løkkes Moderaterne, der godt nok har indsamlet det krævede antal underskrifter, men endnu ikke formelt har gjort partiet opstillingsberettiget. Men ender Løkkes parti med at komme over spærregrænsen, kan det altså have udsigt til at blive den berømte tunge på vægtskålen. Sammenholdt med oktober er det særligt Venstre og Socialdemokratiet, der er gået signifikant tilbage. Venstre har tabt 1,5 procentpoint, mens Socialdemokratiet har tabt 1,9 procentpoint siden den måling. Omvendt er de store vindere De Konservative og Nye Borgerlige, der er gået henholdsvis 1,6 og 1,2 procentpoint frem. I Venstre efterlyser politisk ordfører Sophie Løhde mere tid til at vende målingerne. - Vi er i fuld gang med genopbygningsarbejdet, og vi ved godt, at det tager noget tid, før det for alvor viser sig i gode og stabile målinger. Men vi klør på og er fokuserede på at fremlægge politik, som skaber et bedre Danmark, skriver hun til DR Nyheder. Også regeringspartiet Socialdemokratiet vil hellere kigge fremad end at tale direkte om den aktuelle temperaturmåling blandt vælgerne. Det siger den nyudklækkede politiske ordfører, Christian Rabjerg Madsen. - Det, vi har fokus på, er at blive ved med at lave aftaler, som bringer Danmark fremad. Jeg er optimistisk, hvad angår dansk politik de næste par år. Vi har brug for at gøre Danmark stærkere. Hos det parti, der har udsigt til at blive blå bloks største, er der glæde over målingen. Konservative står i den nye måling til 16,8 procent af stemmerne. - Jeg tror, danskerne ved, hvad de får med Det Konservative Folkeparti og med Søren Pape i spidsen. Vi er villige til at indgå kompromiserne, når det kræves, siger Mette Abildgaard, der er De Konservatives politiske ordfører. - Vi er klar til at gå efter at få så meget indflydelse som overhovedet muligt. Hvem der skal stå i spidsen, det må vi se på hen ad vejen, siger hun videre og afviser endnu engang, at partiets leder, Søren Pape Poulsen, skulle være statsministerkandidat. Ét af de partier, der har været mest i vælten de seneste par måneder, er Dansk Folkeparti, der som bekendt har skiftet formand. Her står partiet i den nyeste måling til 6,3 procent af stemmerne. Det er ikke statistisk signifikant højere end ved de seneste målinger. Venstre og De Konservative skiftes i målingerne til at være blå bloks største parti. Se grafen herunder.",Nicolas S. Nielsen,Politik,2022-02-20T05:55:00+00:00,https://www.dr.dk/nyheder/politik/foeringen-er-sat-over-styr-i-ny-maaling-blaa-blok-har-indhentet-roed-blok,DR
Året med de politiske personsager,,,,Marie Ravn Nielsen,,2010-12-17 00:00:00,https://www.dr.dk/Nyheder/Temaer/2010/Aaret_der_gik/02111940.htm?focusId=4275947,DR
Kronprinsesse Mary er gravid,,,,Carsten Thomsen,,,https://www.dr.dk/nyheder/indland/2006/10/26/150649.htm?focusId=2981777,DR
Apple tager til genmæle i EU-konkurrencesag,,,,Oliver Batchelor,,2021-04-30 00:00:00,https://www.dr.dk/nyheder/apple-tager-til-genmaele-i-eu-tvist-om-muligt-misbrug-af-dominerende-markedsposition?focusId=4174585,DR
Mangler læger og sygeplejersker: Situationen hos akuttelefonen 1813 er 'kritisk',"Der mangler i øjeblikket 40 procent af sygeplejerskebemandingen i akutberedskabet, viser dokumenter.","Regionsrådsformand: ’Vi gør alt, hvad vi kan’","Taster du som borger i Region Hovedstaden tallene 1813 på telefonen for at få fat i hjælp til en akut skade eller sygdom, så kan du risikere fortsat at sidde lang tid i telefonkø. For regionens akuttelefon har så svært ved at ansætte læger og sygeplejersker, at det giver ekstra lang ventetid i telefonkøen. Så svært, at akutberedskabet nu selv kalder situationen for 'kritisk'. Det skriver Akutberedskabet, der står bag 1813, i en dagsorden til Region Hovedstadens sundhedsudvalg, der har møde onsdag i denne uge. Samtidig oplyser Akutberedskabet også, at der ikke kan ’opretholdes en stabil drift’ og, at der derfor er længere ventetider end ønsket. Den situation vækker bekymring hos Morten Freil, der er direktør for Danske Patienter, en paraplyorganisation for patient- og pårørendeforeninger. - Vi er bange for, at underbemanding, travlhed og lange svartider på akuttelefonen kan betyde, at man overser alvorlige sygdomme hos patienterne, siger Morten Freil. Akuttelefonen har længe haft svært ved at leve op til kravet om, at syv ud af ti opkald skal besvares inden for tre minutter. I oktober var det således kun 24 procent af alle opkald, der blev taget inden for tidsrammen. Den lange svartid fik i sidste måned et flertal i regionsrådet til at afsætte ti millioner kroner til området. Men der skal endnu mere til på den korte bane, mener Morten Freil. Særligt i den kommende jule- og nytårsperiode, hvor telefonlinjerne kan blive rødglødende. - Derfor forventer vi selvfølgelig, at regionen gør alt for at sikre, at alle kræfter sættes ind i den kommende juletid, så vi ikke ender i en uoverskuelig situation, der går ud over patienterne. Det kan være lægestuderende og praktiserende læger, som vi må appellere til, tager en ekstra indsats, siger han. Onsdag i denne uge skal sundhedsudvalget i Region Hovedstaden så mødes og diskutere de kritiske bemandingsproblemer hos akuttelefonen 1813. For bordenden i udvalget sidder Christoffer Buster Reinhardt (K). Hos ham vækker den nuværende situation bekymring. - Det er dybt bekymrende og utilfredsstillende for borgerne, der skal hænge i kø. Det er også et udtryk for, at sundhedsvæsnet generelt mangler arbejdskraft, siger han. Han kalder samtidig situationen for usædvanlig. - Mange sygeplejersker er stoppet med at tage ekstravagter på 1813 efter sygeplejekonflikten, påpeger han. Ser man på sygeplejerskesituationen i Akutberedskabet, mangler der i øjeblikket 40 procent af sygeplejerskebemandingen, når man måler det på årsværk. Samtidig er 25 procent færre læger tilknyttet akuttelefonen sammenlignet med sidste år, viser dokumenterne sendt til Region Hovedstadens sundhedsudvalg. Samtidig med at regionen forsøger at få ansat mere personale til 1813, skal der også arbejdes på arbejdsmiljøet i Akutberedskabet. Det er, ifølge Lars Gaardhøj (S), der er formand for Region Hovedstaden, en af løsningerne på problemerne hos 1813. - Vi gør alt, hvad vi kan, for at få flere ansat. Vi har afsat ti millioner kroner, der blandt andet skal bruges til at forbedre arbejdsmiljøet, men også bakke op om flere medarbejdere, og vi arbejder også på at få nogle flere lægestuderende ind til specifikke opgaver, siger han. Han tør dog ikke sætte en tidshorisont på, hvornår akuttelefonen igen kan leve op til målsætningen om, at syv ud af ti opkald besvares inden for tre minutter. - Det er svært at love, hvornår vi kan få ansat tilstrækkeligt personale. Vi sætter fuld fart på forbedringerne, og at de skal virke så hurtigt som muligt. Det er alle politikere i Region Hovedstaden enige om, siger han. Akutberedskabets ledelse har ikke ønsket at stille op til interview.",Sebastian Theodoridis Lundsgaard,København,2021-11-23T17:20:00+00:00,https://www.dr.dk/nyheder/regionale/hovedstadsomraadet/mangler-laeger-og-sygeplejersker-situationen-hos-akuttelefonen,DR
Sygeplejersker strømmer til samtalegrupper for stressramte,"Dansk Sygeplejeråd har oprettet trivselsgrupper i tre regioner, så stressramte medlemmer kan tale med kolleger i samme situation",Arbejdsgiverne roser,"Hundreder af påbud fra Arbejdstilsynet er de senere år haglet ned over landets sygehuse, fordi personalet risikerer at få ondt i psyken - blandt andet på grund travlhed. Travlheden kan skabe en nedadgående spiral, der ender i udbrændthed og depression. Stress blandt sygeplejersker er nu blevet så udbredt, at deres fagforening Dansk Sygeplejeråd flere steder i landet har oprettet samtalegrupper for stressramte medlemmer. Alene på Sjælland har 35 sygeplejersker deltaget, siden den første gruppe blev oprettet for et halvt år siden. Det fortæller psykolog Marianne Boje Andersen, der står i spidsen for de sjællandske samtalegrupper. - Mange sygeplejersker går ned med flaget, fordi de oplever, at de må gå på kompromis med deres ønske om at levere en god pleje til patienterne, siger Marianne Boje Andersen og fortsætter: - Det slider på dem, for så har de ikke stoltheden med i deres arbejde, og det er vigtigt for trivslen at føle, man kan levere varen, og at patienten er tilfreds. Hos Dansk Sygeplejeråd understreger næstformand i Sjællands-kredsen Ulla Birk Johansen, at det er arbejdsgivernes opgave at sikre et sundt og forsvarligt arbejdsmiljø på sygehusene, men det er nødvendigt med et supplement til arbejdsgivernes indsats. Det kan måske forebygge, at travlheden fører til en dyb nedtur for medlemmerne. - Når de oplever, at de ligger lidt vågne om natten, føler angstsymptomer eller må gå ud og græde på toilettet for at klare arbejdet, så kan de komme med i en stressgruppe. Man behøver faktisk ikke være syg for at deltage, siger hun. Stressgrupperne bliver mødt med bifald af Danske Regioner. Formanden for sundhedsudvalget, regionsformand Ulla Astman, kalder det et udmærket initiativ. - Det fjerner ikke vores ansvar for arbejdsmiljøet, men det er en rigtig fin opgave, fagforeningen har påtaget sig, siger hun.",Per Gade Gyldenkærne,Sjælland,2016-10-19T05:48:00+00:00,https://www.dr.dk/nyheder/regionale/sjaelland/sygeplejersker-stroemmer-til-samtalegrupper-stressramte,DR
Ida er uddannet som sygeplejerske under coronakrisen: 'Jeg er blevet godt klædt på',"Coronakrisen har været udfordrende for de sygeplejestuderende, men de har lært meget.",Mette er blevet mere motiveret af coronakrisen De studerende er godt rustet til fremtiden,"Sygeplejenålen sidder klar på den hvide kittel, og arbejdet som sygeplejerske venter lige om hjørnet. 70 studerende på sygeplejerskeuddannelsen på UCL i Vejle har netop afsluttet deres eksamen. De er en del af den første årgang, der er blevet færdig, efter coronaen har forandret hele verdens sundhedsvirkelighed. Midt i flokken af glade, nye sygeplejersker står Ida Kilde. Hun har netop været til eksamen for sidste gang, og hun føler sig klar til de udfordringer, hun kan stå over for i fremtiden. Hun har blandt andet været i praktik i hjemmeplejen, og der lærte hun, hvordan hun skal tage de forskellige værnemidler på, og hvad hun må og ikke må i borgernes eget hjem. - Jeg er blevet godt klædt på i løbet af uddannelsen, siger Ida Kilde. Men hun har også mærket ekstra opmærksomhed fra sin familie på det seneste. - De har været lidt bekymrede. Både i forhold til, at jeg kommer ud til borgerne, og også fordi jeg selv har familie, der er i højrisiko for coronavirus, siger hun. Mette Justesen er blevet endnu mere motiveret til at hoppe i den hvide kittel efter at have oplevet coronaepidemien helt tæt på. - Det brænder jeg ikke mindre for, og så er det bare fedt, at vi får den her nye viden om, hvordan vi undgår, at coronavirus bliver et problem fremover, siger Mette. Nicole Esteban Johansen har en farfar, der er hjertesyg. Pandemien har derfor betydet, at hun har haft en del overvejelser. - Jeg havde egentlig tænkt, at jeg ville søge epidemiafsnittet. Men jeg har valgt ikke at gøre det for ligesom at skåne ham, fortæller hun. Hun er også spændt på, om sygeplejerskerne bliver mere pressede, når de skal forberede sig så meget, inden de kan tage imod coronapatienter. - Vil det påvirke vores job som sygeplejersker? Det har jeg helt sikkert tænkt på, siger Nicole Esteban Johansen. De studerende har da også fået noget brugbart ud af de seneste måneder, mener lederen af sygeplejerskeuddannelsen i Vejle, Birgitte Roldsgaard Hansen. - De har i alt fald været med til at håndtere en akut situation. Og dér er de anderledes rustet, siger hun. I starten af pandemien fik hun ellers flere mails fra studerende, der var bekymrede for smittefare. - Men det bliver man nødt til at overveje, når man vælger at blive sygeplejerske. Man vil altid være i første linje, når det gælder smitte, hvis man er på et sygehus eller i hjemmeplejen. Til gengæld har flere studerende på 6. semester også fortalt Birgitte Roldsgaard Hansen, at de har fået en masse med fagligt. Blandt andet har de oplevet, hvor hurtigt et sundhedsvæsen kan omstille sig og lært at arbejde på tværs, når det virkelig gælder. - De siger: Hold da op, hvor har vi dog lært meget, og hvor er vi parate til at komme ud, fortæller Birgitte Roldsgaard Hansen.",Anne Kathrine Stengaard,Trekantområdet,2020-06-22T18:08:00+00:00,https://www.dr.dk/nyheder/regionale/trekanten/ida-er-uddannet-som-sygeplejerske-under-coronakrisen-jeg-er-blevet-godt,DR
"Ny undersøgelse: Du kan være tryg ved at få en sygeplejerske i røret, når du ringer 1813","Mens de praktiserende læger er mere effektive, er sygeplejerskerne generelt mere grundige.",Sygeplejersker sender flere videre i systemet Grundighed kan give længere ventetid,"Kritikken har ad flere omgange haglet ned over Region Hovedstadens akuttelefon 1813. Blandt andet fordi det primært er sygeplejersker frem for læger, som besvarer opkaldene. Men et nyt forskningsprojekt fra Aarhus Universitet fastslår, at du kan være helt tryg, hvis du får en sygeplejerske i røret. Sygeplejerskerne er nemlig både grundigere og scorer højt på sikkerhed - på nogle parametre endda højere end de praktiserende læger. Det konkluderer forskningsprojektet, der har undersøgt, om fagligheden påvirker kvaliteten hos Lægevagten i Region Midtjylland og 1813 i Region Hovedstaden. Og det er ikke helt ligegyldigt, hvem der besvarer dit opkald, siger Dennis Schou Graversen fra Forskningsenheden for Almen Praksis ved Aarhus Universitet, som står bag undersøgelsen. - Man kan sige, at sygeplejerskerne helt overordnet er bedre end de praktiserende læger til at identificere og afdække relevante problemer. Sikkerhedsmæssigt vurderes de ud fra vores studie på niveau med de praktiserende læger - måske endda lidt bedre, siger han. Til gengæld bliver de praktiserende læger vurderet mere effektive, og derfor giver det ikke mening at komme med anbefalinger for, hvem der bør besvare dit opkald. - Kvaliteten er høj, uanset om man får fat i en sygeplejerske eller en læge, og det må være det vigtigste for patienten, understreger Dennis Schou Graversen. I Dansk Sygeplejeråd glæder man sig over rapportens konklusion, der én gang for alle slår fast, at sygeplejerskerne er rustet til opgaven. Det siger Kristina Robins, der er formand for sygeplejerskerne i Kreds Hovedstaden. - Jeg synes, undersøgelsen understøtter, at det er fuldt forsvarligt, og at der er høj kvalitet i visitationen, når regionen anvender sygeplejersker til opgaven. Ifølge Dennis Schou Graversen tyder studiet på, at sygeplejerskerne sender flere patienter videre i systemet end de praktiserende læger - også flere, end det blev vurderet nødvendigt. - De praktiserende læger har mindre overvisitering, hvor en patient eksempelvis kan være sendt til en unødig konsultation, siger han. Alligevel afviser direktør for akutberedskabet i Region Hovedstaden, Freddy Lippert, at sygeplejerskerne overvurderer alvoren og sender for mange patienter videre til eksempelvis akutmodtagelserne. - Undersøgelsen viser, at sygeplejersker ikke løber en risiko på patienternes vegne, og dermed risikerer man selvfølgelig også at sende nogle patienter ind, som ikke nødvendigvis skal ind. Han peger desuden på, at Akuttelefonen 1813 sender det samme antal patienter videre per tusinde indbyggere, som de tre øvrige lægevagter - på nær Region Midtjylland, der sender lidt færre ind. Udover at sende flere patienter videre, er sygeplejerskernes samtaler generelt længere end lægernes. Det kan potentielt give længere ventetid. Det er en problemstilling, som borgere i hovedstadsområdet i flere år har oplevet, når de ringede til 1813. Det har blandt andet tidligere fået Statsrevisorerne til at rette skarp kritik af Akuttelefonen. Selvom det er en balancegang, at samtalerne ikke skal blive så lange, at ventetiden stiger, mener Kristina Robins ikke, at sygeplejerskerne er for grundige. - Jeg synes aldrig, at grundighed er en dårlig ting, fordi man netop vil sikre sig, at man ikke laver fejl. Det er jo en balance mellem patientkvalitet og et effektivitetsspørgsmål, så patientsikkerheden må jo veje tungt her, siger hun. Ifølge formand for sundhedsudvalget i Region Hovedstaden, Christoffer Buster Reinhardt (K), viser undersøgelsen tydeligt, at patienterne kan være trygge ved 1813's set up. - Vi har debatteret 1813 frem og tilbage i rigtig mange år, så jeg er glad for, at det langt om længe bliver belyst og undersøgt grundigt, siger han.",Anne Sophie Flach,København,2020-06-13T05:00:00+00:00,https://www.dr.dk/nyheder/regionale/hovedstadsomraadet/ny-undersoegelse-du-kan-vaere-tryg-ved-faa-en-sygeplejerske-i,DR
,,,,,,,https://www.dr.dk/nyheder/tema/det-perfekte-offer,DR
Festivaler får hjælpepakke - musikerne ender med overrevne kontrakter,,,,Emil Findalen,,2020-06-12 00:00:00,https://www.dr.dk/nyheder/festivaler-faar-hjaelpepakke-musikerne-ender-med-overrevne-kontrakter,DR
Politiet indstiller efterforskning i sag om Britt Bagers partistøtte,En donation på 100.000 kroner til folketingsmedlemmet Britt Bager er i en tid blevet efterforsket af politiet.,Samme person bag fem donationer Sag mod lokalforening også droppet,"Venstres folketingsmedlem Britt Bager har været anmeldt for at overtræde lov om partistøtte. Men Statsadvokaten i Viborg har nu besluttet at indstille efterforskningen. Det oplyser Anklagemyndigheden til Ritzau. Sagen blev efterforsket, fordi identiteten på donorer, der giver mere end 20.000 kroner i støtte til folketingskandidater, skal oplyses til myndighederne. Da Britt Bager op til valget i 2015 modtog 100.000 kroner i valgkampsstøtte, blev ingen af donorernes navne oplyst. Men pengene kom fra fem forskellige virksomheder, som var ejet af den samme person, fordelt på donationer på præcis 20.000 kroner. Det har Politiken via en aktindsigt afdækket. Efterforskningen i sagen mod Britt Bager indstilles, fordi indberetningspligten i 2015 påhvilede partiet og ikke den politiske kandidat. Det er senere blevet ændret med en lovændring, som trådte i kraft 1. januar 2017. Kritikere mener, at Britt Bager dermed har udnyttet et hul i loven. Det er nemlig kun når der doneres pengebeløb over 20.900 kroner i partistøtte, at der er krav om, at donorens navn kommer til offentlighedens kendskab. Britt Bager har fastholdt, at hun har fået støtte i overensstemmelse med loven og har ikke villet oplyse navnet på donoren. Heller ikke den tidligere formand for Britt Bagers daværende valgkreds i Favrskov har fået oplyst identiteten på donorerne, har han fortalt i interview. Også sagen mod lokalforeningen bliver indstillet, fordi Statsadvokaten i Viborg ikke forventer, at en domstol vil finde Venstre i Favrskov Kommune skyldig i manglende indberetning. Desuden bliver efterforskningen af folketingsmedlemmet Marcus Knuth (S) for muligt brud på partistøtteloven henlagt. Det skriver Politiken. Det skyldes forældelsesfristen på to år. Han fik ved valgkampen i 2015 40.000 kroner fra erhvervsmanden Fritz Schur, som ikke blev indberettet til myndighederne. Det skyldes, at pengene kom fra to forskellige Schur-selskaber i 2015. /ritzau/",,Politik,2020-06-29T09:27:00+00:00,https://www.dr.dk/nyheder/politik/politiet-indstiller-efterforskning-i-sag-om-britt-bagers-partistotte,DR
"Embedsmand tiltalt for bedrageri: Plæneklipper, tv og grill på kommunens regning",Tidligere medarbejder i Struer Kommune har ifølge anklageskriftet bedraget for mere end 100.000 kroner. ,Endnu en svindelsag Sagen ærgrer Struer Kommune,"En tidligere mandlig medarbejder ved Struer Kommune er tiltalt for bedrageri for mere end 100.000 kroner. Det oplyser Midt- og Vestjyllands Politi i en pressemeddelelse. Ifølge anklageskriftet har han blandt andet købt tv, plæneklipper, dyner og puder til privat brug - og ladet kommunen betale regningen. Varer for i alt 40.392,20 kroner. Derudover har manden ifølge anklageskriftet købt andre varer for 18.723,03 kroner til privat brug, men som er betalt af Holstebro-Struer Havn. Endelig har den tiltalte ifølge anklageskriftet købt andre varer til privat brug for 52.044 kroner, men betalt ved at sende Struer Kommune fakturaer for fiktivt isolerings-arbejde. Der er altså ifølge anklageskriftet tale om ialt 19 forhold og bedrageri for i alt 111.159,23 kroner. Købene er foretaget i perioden november 2017 til juli 2019. Den tidligere medarbejder er også tiltalt for dokumentfalsk, da han ifølge anklageskriftet har forfalsket en tilsynsrapport. Det er endnu uvist, hvornår sagen kommer for retten i Holstebro. Så sent som i sidste uge kunne Struer Kommune ellers sætte punktum i en anden svindelsag. Retten i Holstebro dømte den tidligere kommunaldirektør i Struer Kommune, Mads Gammelmark, til to måneders ubetinget fængsel og en betinget straf på fire måneder for mandatsvig. Mads Gammelmark blev dømt for at bruge kommunens kreditkort 174 gange til private indkøb. I alt har han i perioden fra april 2017 til juli 2019 brugt 123.098 kroner til private formål. Den tidligere kommunaldirektør har endnu ikke besluttet, om han vil anke dommen. - Det er frygteligt frustrerende, at vi nu har to sager lige efter hinanden, siger kommunaldirektør i Struer Kommune Jesper Thyrring Møller. Sagen har ingen sammenhæng med sagen mod Struers tidligere kommunaldirektør Mads Gammelmark, forklarer han. Struer Kommune blev efter et tip opmærksom på 'nogle uregelmæssigheder' omkring den tiltalte embedsmand, og herefter overlod kommunen sagen til politiet, forklarer Jesper Thyrring Møller. Selvom det er påfaldende, at den lille Limfjordskommune er ramt af to svindelsager inden for kort tid, så kan man have tillid til, at tingene foregår, som de bør i Struer Kommune, fastslår han. - Vi har yderligere skærpet vores kontrolforanstaltninger på en lang, lang række områder, forklarer Jesper Thyrring Møller. - Folk stopper nok ikke med at begå kriminalitet, men jeg har en stærk tiltro til, at hvis det kommer til at ske, så finder vi det også. Borgmesteren i Struer Kommune, Niels Viggo Lynghøj (S), ønsker ikke at udtale sig i sagen. Opdateret kl. 12.25 med kommentar fra kommunaldirektøren i Struer Kommune.",Lise Soelberg,Midt- og Vestjylland,2020-06-16T07:42:00+00:00,https://www.dr.dk/nyheder/regionale/midtvest/embedsmand-tiltalt-bedrageri-plaeneklipper-tv-og-grill-paa-kommunens,DR
Mandag får 1.700 en fyreseddel af SAS: 'Det er en utrolig ulykkelig situation',Nye rejsevejledninger og åbning af grænsen ændrer ikke ved udsigten til SAS-fyringer.,600 kabineansatte mister jobbet,"Det skandinaviske luftfartsselskab SAS er nu klar til at opsige 1.700 danske medarbejdere i kølvandet på coronakrisen. - Vi er der, hvor vi kommer til at gennemføre et stort antal opsigelser. Vi kommer derfor desværre til at skulle sige farvel til mange dygtige, værdsatte og loyale medarbejdere. Det er meget trist, og det er med stor beklagelse, at vi må tage et så drastisk skridt. Men det er nødvendigt for at sikre SAS overlevelse, skriver SAS i en mail til DR Nyheder. SAS har ikke yderligere kommentarer og ønsker ikke at stille op til interview. De seneste uger har SAS forhandlet med de faglige organisationer, men de forhandlinger er nu slut. Derfor begynder SAS at opsige medarbejdere. Piloter, stewardesser og bagagemedarbejdere får mandag besked, hvis de er blandt de opsagte medarbejdere. Allerede i april varslede SAS, at selskabet vil fyre i alt 5.000 medarbejdere. De 1.700 ansatte i Danmark. Genåbningen af Danmark og nye rejsevejledninger har ikke rykket ved den udmelding. - Vi er for mange medarbejdere til for få opgaver, skriver SAS. 600 af de SAS-medarbejdere, som får en fyreseddel på mandag, er kabinepersonale. - Det er en utrolig ulykkelig situation, vi står overfor. Det havde vi på ingen måde forestillet os, at vi skulle stå i. Men samtidig er det heller ikke helt uventet, efter vi har haft trafikken stående stille i tre måneder, siger Christa Ceré, der er formand CAU, som er fagforening for de kabineansatte i SAS Danmark. Coronakrisen har ramt SAS hårdt, og flyselskabet har haft hjemsendt 4.000 ud af 4.200 medarbejdere i Danmark på lønkompensation. Regeringen har forlænget lønkompensationsordningen til og med august, men med fyringerne træder SAS ud af ordningen. - Det er vi rigtig kede af. Vi havde gerne set, at vi var blevet på trepartsaftalen til udgangen af august. Men vi har også forståelse for, at SAS har brug for en form for fleksibilitet her i opstartsfasen, siger Christa Ceré. SAS er langt fra den eneste luftfartsvirksomhed, der er ramt af coronakrisen. Danske Jet Time meddelte i går, at 313 ud af 342 medarbejdere i Danmark bliver fyret. Det er ikke kun flyselskaberne, der i disse dage siger farvel til mange medarbejdere. Aviator, der står for håndtering af passagerer og bagage i blandt andet Københavns Lufthavn, fyrer 289 medarbejdere. - Det har været et forfærdeligt forløb. Vi er meget berørte. Nogle af mine kollegaer risikerer at gå fra hus og hjem på grund af det her, siger Allan Slawecki, der er tillidsmand i Aviator.",Michelle Hald,Penge,2020-06-26T09:42:00+00:00,https://www.dr.dk/nyheder/penge/mandag-faar-1700-en-fyreseddel-af-sas-det-er-en-utrolig-ulykkelig-situation,DR
28-årige James Schmidt idømmes livstid for rovmord på Østerbro,Ingen formildende omstændigheder i opsigtsvækkende drabssag.,Farlig med psykopatiske træk James Schmidt fik sidste ord,"Fængsel på livstid. Sådan lyder dommen mod 28-årige James Schmidt, der i dag blev kendt skyldig i rovmord på to pensionister på 80 og 81 år i marts sidste år. Det har Københavns Byret afgjort. - Samtlige dommere og nævninge har stemt for, lød det fra retsformand Karsten Henriksen. - Tiltalte er fundet skyldig i to drab og røveri begået på to af hinanden uafhængige tidspunkter. Der er ikke oplyst nogen formildende omstændigheder. James Schmidt blev i sagen frikendt for et tredje drab på en 83-årig kvinde. Politiet har kaldt sagen grov og usædvanlig, fordi James Schmidt begik drabene for at frarøve sine ofre deres penge og kreditkort. James Schmidt sad helt stille på sin plads i retten, da retsformanden læste dommen op. Hans forsvarer Mie Sønder Koch fortalte kort, at han anker sagen til landsretten. Normalt bliver ét rovmord straffet med 16 års fængsel i Danmark, hvis der ikke er skærpende omstændigheder, forklarede anklager i sagen Søren Harbo. I denne sag plæderede han dog for, at retten skulle idømme James Schmidt livstid, fordi der er tale om to rovmord begået af en person med alvorlige domme bag sig. - Jeg er klar over, at livstid er en ringe trøst over for ofrene og deres familier. Men det er en retfærdig konsekvens, når man har begået så forfærdelige forbrydelser, som den tiltalte har begået, lød det fra Søren Harbo. - En livstidsdom skal sikre samfundet og os alle mod, at han kan gøre det igen. Den risiko er absolut overhængende, og det kan vi ikke tillade. Retslægerådet har vurderet James Schmidt som 'farlig' og 'svært afvigende med gennemgribende psykopatiske træk'. Derfor er der ifølge retslægerne stor sandsynlighed for, at han på fri fod vil begå lignende alvorlig kriminalitet. - Der består en nærliggende fare for skade på andres liv og helbred, lyder det i vurderingen af James Schmidt. Forsvarer i sagen Mie Sønder Koch mente dog med henvisning til flere tidligere domme i drabssager, at de to rovmord kun burde udløse en tidsbestemt straf. - Det vil sige en straf på maksimalt 16 års fængsel, forklarede hun. Hun mente dog også, at forvaring kunne være på tale - men ikke livstid. - Både med en forvaringsdom og en livstidsdom afsoner man meget, meget lang tid, lød det fra forsvareren. Livstidsdømte bliver i gennemsnit løsladt efter 17 år. Da både anklager og forsvarer var færdige med deres argumenter for straffen, spurgte retsformand Karsten Henriksen, om James Schmidt ønskede at sige noget. Det fik ham til at rejse sig op, tænde for mikrofonen og henvende sig både til dommere og presse. - Jeg får en dom for noget, som jeg ikke har gjort. Jeg vil hermed anke den her dom til den højeste instans, hvis det bliver muligt. For det er ikke fair, sagde han. Han var iført sorte jeans og en hvid skjorte. Han havde kort forinden taget et par gulligt farvede briller af. - Højesteret traf den rigtige beslutning ved sidste dom og sagde jeg ikke var farlig. Jeg blev lukket ud i samfundet igen. Alt det er blevet taget fra mig i dag, lød det fra James Schmidt. I 2012 omstødte Højesteret nemlig en forvaringsdom mod ham for drabsforsøg og voldtægt, fordi han var meget ung. I stedet fik han syv års fængsel. Mens han afsonede sin straf i Herstedvester Fængsel, blev han dømt for to overfald på fængselsbetjente med kvælergreb. Han blev aldrig prøveløsladt fra de domme, fordi man fra Kriminalforsorgens side vurderede ham som farlig for samfundet.",Louise Dalsgaard,Indland,2020-06-07T11:02:00+00:00,https://www.dr.dk/nyheder/indland/28-aarige-james-schmidt-idoemmes-livstid-rovmord-paa-oesterbro,DR
De første ti sager om corona-arbejdsskader er anerkendt,"Arbejdsmarkedets Erhvervssikring har afgjort 18 af de 565 sager, hvor Covid-19 er meldt som en arbejdsskade. ",Mange anmeldelser fra sundhedspersonale,"Arbejdsmarkedets Erhvervssikring (AES) har afgjort 18 af de sager, hvor Covid-19 er meldt som en arbejdsskade. Det skriver AES på sin hjemmeside. Ti af sagerne er blevet anerkendt, mens de resterende otte er blevet afvist. I alle de anerkendte sager har en person fået sygdommen Covid-19 efter at have været udsat for smitte i forbindelse med arbejde. De otte afviste sager handler ikke om diagnosen Covid-19, men om andet, som kan relateres til coronapandemien. Den seneste opgørelse fra AES viser, at i alt 565 coronarelaterede arbejdsskader er blevet anmeldt. Opgørelsen omfatter sager om selve sygdommen, men også sager om eksempelvis allergi efter brug af værnemidler. I langt de fleste anmeldelser er det sygdommen Covid-19 forårsaget af corona-smitte, der bliver anmeldt som en arbejdsskade. Opgørelsen viser også, at langt de fleste af anmeldelserne kommer fra medarbejdere i sundhedsvæsenet og på socialområdet. Her stammer i alt 417 af anmeldelserne fra. Mere præcist kommer 262 af anmeldelserne fra medarbejdere på hospitaler, mens 81 af dem stammer fra ansatte på plejehjem. Nogle typer af arbejde indebærer ifølge AES en stærk formodning om, at medarbejderen er blevet udsat for smitte på sit arbejde. Det kan eksempelvis være sygeplejersker, som arbejder på intensivafdelinger. Flere faggrupper har udtrykt bekymring for, at ansatte kan komme i klemme ved coronarelaterede arbejdsskader. I starten af maj advarede advokater og læger om, at det kunne være svært at løfte bevisbyrden i erstatningssager, hvor en person bliver smittet med coronavirus i sit arbejde. Til det sagde beskæftigelsesminister Peter Hummelgaard (S), at man har krav på erstatning, hvis man bliver smittet med Covid-19 i forbindelse med sit arbejde. /ritzau/",,Indland,2020-06-23T17:58:00+00:00,https://www.dr.dk/nyheder/indland/de-forste-ti-sager-om-corona-arbejdsskader-er-anerkendt,DR
,,,,,,,https://www.dr.dk/nyheder/tema/maend-der-odelaegger-kvinder,DR
Myndighed advarede minister mod at tillade studenterkørsel,"Det er vanskeligt at overholde retningslinjer om især afstand og hygiejne på en studentervogn, lød advarslen.","Åbne vogne og kortere køretid kan blive retningslinjer Minister: Vi har ladet os rådgive, men truffet en politisk beslutning Som de allermindste","3.g'erne på landets gymnasier har jublet, og politikerne på Christiansborg har i begejstring delt studenterbilleder af sig selv, siden undervisningsminister Pernille Rosenkrantz-Theil (S) i går kunne dele den ""ufatteligt glædelige nyhed"", at studentervognene får grønt lys til at køre med glade - og også fulde - studenter trods corona-krisen. Men det grønne lys er ikke blevet tændt af sundhedsmyndighederne. Tværtimod. Sundhedsstyrelsen gav nærmere gult eller rødt lys, da styrelsen afgav sin vurdering til Børne- og Undervisningsministeriet midt i maj. - Vi havde en række faglige forbehold i forhold til, om særligt fester og studenterkørsel kan gennemføres på en måde, der sikrer smitteforebyggelse, skriver Sundhedsstyrelsen i dag i en mail. DR Nyheder har søgt aktindsigt i styrelsens vurdering for at få svar på, præcis hvilke sundhedsfaglige vurderinger ministeren fik om studenterkørslen. Styrelsen har endnu ikke behandlet anmodningen, men skriver videre i mailen, at de ""faglige forbehold"" hvilede på ""en generel vurdering af, at de sundhedsfaglige retningslinjer - særligt i forhold til anbefalinger vedrørende afstand og hygiejne - vurderes vanskelige at overholde under de vanlige rammer for studenterkørsel"". Styrelsen tvivlede altså på, at et ladfuld festlige studenter ville kunne overholde retningslinjerne. Det var Pernille Rosenkrantz-Theil selv, der i midten af maj bad sundhedsmyndighederne om at vurdere forskellige scenarier for årets skoleafslutninger - og ""hvor langt vil det være forsvarligt at gå - smittesituationen taget i betragtning"". Undervisningsministeren ""øjnede mulighed for"" at tillade studenterkørsel. Men på spørgsmålet om, hvorvidt det var for tidligt at begynde at glæde sig, svarede hun: - Vi skal jo have sundhedsmyndighederne til at vurdere det. Nu beder partierne så Sundhedsstyrelsen om indspark til, hvordan retningslinjerne for corona-sikret studenterkørsel skal se ud. - Når det politisk er besluttet at tillade studenterkørsel m.v., så vil vi selvfølgelig bidrage med gode råd og anbefalinger til, hvordan risiko for smittespredning kan reduceres, skriver Sundhedsstyrelsen i mailen til DR Nyheder og opremser en række muligheder: - Det kan f.eks. være ved kun at tillade åbne vogne, at reducere varigheden af køretiden og antal stop, begrænse mulig fysisk kontakt til andre end dem, der er på samme vogn, f.eks. ved at undgå kram og kontakt ved forældrebesøg, møde med andre studentervogne, undgå efterfølgende fester, begrænse alkoholservering mv. Styrelsens sidste bud - en begrænsning af alkohol - har ministeren dog på forhånd fejet af bordet. Årets studenterkørsel bliver med alkohol, slog Pernille Rosenkrantz-Theil fast i går. Retningslinjerne for både studentervognkørsel og andre afslutningsarrangementer for hele uddannelsesområdet vil blive drøftet med sektoren og ventes at være klar inden for de næste dage. Det ligger dog allerede fast, at der bliver sat begrænsninger på afslutningsceremonierne, hvor de unge får overdraget deres afgangsbeviser. Translokationerne skal afholdes klassevis - og ikke som vanligt med samtlige afgangselever til ét arrangement. Sundhedsstyrelsen havde egentlig anbefalet den omvendte model: At fastholde de store translokationer, men droppe studenterkørslen. - Det er et udtryk for, at vi har ladet os rådgive, men har truffet en politisk beslutning, sagde Pernille Rosenkrantz-Theil i går, da hun præsenterede nyheden. - Vi beder sundhedsmyndighederne se på den politiske beslutning, vi har truffet, og siger: Hvordan mener I så, vi forsvarligt kan gøre det, tilføjede hun. Hvad hvis Sundhedsstyrelsen vender tilbage og siger, at det er en rigtig dum idé? - Så må vi tage et interview igen til den tid. Torsdag aften var ministeren i Aftenshowet på DR1, hvor hun igen forsvarede og forklarede beslutningen. Blandt andet ved at drage en parallel mellem små og store børn. - På daginstitutionerne må de både kysse og kramme og spise af den samme skovl ude i sandkassen, når de leger med hinanden, indenfor de stuer de er på. - Og vi gør lidt det samme med studenterkørslen. I de klasser man er, må man gerne være sammen på vognen, vel vidende at når der kommer alkohol, kommer man tættere på hinanden. Det, der så er enormt vigtigt, er, at man ikke mødes med andre (klasser, red.) og begynder at blande andre smittekæder ind i det, siger Pernille Rosenkrantz-Theil. Det er samtlige partier i Folketinget, der står bag beslutningen om at give studentervognene grønt lys.",Rikke Gjøl Mansø,Politik,2020-06-04T15:56:00+00:00,https://www.dr.dk/nyheder/politik/myndighed-advarede-minister-mod-tillade-studenterkoersel,DR
Jordskælv udløser tsunamivarsel for Mexico og Mellemamerika,"Et jordskælv målt til en styrke på 7,7 i det sydlige Mexico ryster hovedstaden hundredvis af kilometer væk.",Ingen skader ved jordskælvet,"Et jordskælv målt til en styrke på 7,7 er blevet registreret i det sydlige Mexico. Det oplyser USA's Geologiske Undersøgelse, USGS, ifølge Reuters. Det mexicanske jordskælvscenter vurderer skælvet til en styrke på 7,1. Amerikanske myndigheder har udsendt et tsunamivarsel, der gælder stillehavsvendte kystområder i Mexico og Mellemamerika. Ifølge myndighederne har jordskælvet resulteret i tre meter høje bølger, der kan ramme områder i op til 1000 kilometers afstand fra epicentret. Jordskælvet var så kraftigt, at det har givet rystelser i bygninger i hovedstaden, Mexico City, der ligger omkring 700 hundrede kilometer fra skælvets epicenter. Skælvet ramte den sydlige delstat Oaxaca, oplyser det mexicanske jordskælvscenter. Vidner fortæller til nyhedsbureauet Reuters, at hundredvis af mennesker er løbet ud på gaden i Mexico City, efter at bygningerne begyndte at ryste. Samme vidner oplyser, at der umiddelbart hverken er tegn på, at skælvet har resulteret i materielle skader, personskader eller dødsfald i Mexico City. /ritzau/",,Udland,2020-06-23T16:47:18+00:00,https://www.dr.dk/nyheder/udland/jordskaelv-udloser-tsunamivarsel-mexico-og-mellemamerika,DR
To betjente ramt af kasteskyts efter skyderi i Aarhus,En knivbevæbnet mand blev i dag skudt af politiet ved en Rasmus Paludan-demonstration. Efterfølgende udbrød der uroligheder i Gellerupparken. To betjente blev ramt af kasteskyts.,Skudepisoden skal nu undersøges nærmere,"En Rasmus Paludan-demonstration i Digterparken i Aarhus udviklede sig i dag højdramatisk, da en 52-årig mand omgik politiets afspærring og trak en kniv. Manden blev råbt an af politiet, der også afffyrede varsselsskud, men manden nægtede at smide sit våben. Politiet skød ham derefter i benet. Den 52-årige blev bragt til hospitalet og er uden for livsfare. Efterfølgende udbrød der uroligheder i Gellerupparken, hvor der blev kastet med sten og affyret fyrværkeri mod politiet. Det fortæller chefpolitiinspektør Klaus Arboe Rasmussen på et pressemøde foran politigården i Aarhus fredag aften. - To af vores betjente er blevet ramt af kasteskyts, men kom ikke umiddelbart til skade. Vi har ikke anholdt nogen, men arbejder på at identificere dem, der har kastet med sten eller fyrværkeri, siger Klaus Arboe Rasmussen. Tidligt fredag aften er der igen ro på i området, men politiet opretholder en stor tilstedeværelse over hele weekenden, oplyser chefpolitiinspektøren. På et pressemødet blev Klaus Arboe Rasmussen spurgt ind til, om der ikke var andre muligheder for at pacificere den 52-årige end at skyde ham i benet, men det kunne Klaus Arboe Rasmussen ikke at svare på. - Det skal nu efterforskes og undersøges af Den Uafhængige Politiklagemyndighed, så det vil jeg ikke gå ind i, siger Klaus Arboe Rasmussen, der ikke har noget bud på mandens motiv med at trække en kniv frem ved demonstrationen.",Jens Andersen,Indland,2020-06-05T17:38:00+00:00,https://www.dr.dk/nyheder/indland/betjente-ramt-af-kasteskyts-efter-skyderi-i-aarhus,DR
,,,,,,,https://www.dr.dk/nyheder/indland/tema/pensionsselskaber-overvaager-kunder,DR
Partier vil bekæmpe udsving i medicinpriser,"Patienter skal nemmere kunne gennemskue, hvad deres medicin koster, mener partier.",Nyt forslag Tavs Sundhedsminister Rammer også regioner Svært budget Sådan gjorde vi:,"Det kan være en dyr overraskelse at gå på apoteket efter medicin. Priserne på medicin svinger nemlig op og ned. DR Nyheder og Kontant har gennemgået priserne på de 200 mest sælgende medicintyper i Danmark. 37 af dem har på et tidspunkt i løbet af 2020 været fordoblet i pris. Men nu vil SF, Radikale, Alternativet, Enhedslisten, DF og De Konservative ændre på prissætningen af medicin for at sætte en stopper for prisudsvingene. - Det kan være en stor forskrækkelse for patienterne, når de går på apoteket. Det kan betyde, at nogle undlader at købe deres medicin. Det er jo ikke hensigtsmæssigt, siger De Konservatives sundhedsordfører, Per Larsen. Det kender Lone Jørgensen alt til. Leddegigt, slidgigt, ekstrem hypermobilitet, fibromyalgi og Ehlers-Danlos syndrom er bare et udsnit af hendes sygdoms-cv, og med et højt medicinbudget er hun ekstra udsat for svingende medicinpriser. - Det er pinligt at stå der på apoteket og skulle fortælle, at jeg ikke kan købe det. Hun lever af en førtidspension, og hver tredje måned dropper eller udsætter hun at købe medicinen på grund af økonomi. - Det giver ekstra smerter, når jeg ikke tager det. Nogle gange kan jeg ligge og vride mig i sengen i smerter, fordi jeg har så ondt. Hver fjortende dag er der medicinauktion, hvor den producent, der kan levere den billigste pris på et præparat, får lov at sælge mest på det danske marked. Efter auktionen er de priser, som producenterne har budt ind med offentlige, så alle - også konkurrenterne - kan se dem. Men nu foreslår partierne, at det kun skal være prisen på det præparat, der vinder auktionen, der skal offentliggøres. - Ulempen ved, at man kan se, hvad de andre producenter byder, er, at man kan lægge sig op ad hinandens pris og opretholde en forholdsvis høj pris, siger Per Larsen. I denne uge udkom Apotekerforeningen med nye tal, der viser, at gennemsnitsprisen på medicinen faktisk er faldende, men udfordringen er, at prisen svinger så meget. Det mener Stinus Lindgreen, der er sundhedsordfører i Radikale Venstre. - Hvis man gør buddene hemmelige, kan producenterne ikke lade sig inspirere af andre priser, og det kan løse en del af problemet. Stinus Lindgreen stiller nu spørgsmål til sundhedsminister Magnus Heunicke (S) for at få svar på, hvad det vil betyde, hvis man lader producenternes bud være hemmelige efter auktionerne. - Jeg synes ikke, at vi som samfund kan være det her bekendt, og derfor har jeg bedt ministeren om at kigge på det. I november 2019 afdækkede DR Nyheder, hvordan medicin svinger i pris. Her sagde Magnus Heunicke, at det hastede med at få sat et loft over medicinpriserne. Siden er systemet ikke blevet ændret, og trods et varsel på otte dage har det ikke været muligt at få et interview med sundhedsministeren. Han skriver i stedet til DR, at man undersøger forskellige modeller og mekanismer for et prisloft, og han vil ikke afvise, at lovgivning kan være et nødvendigt redskab. Peter Jørgensen, der er direktør i IGL, der repræsenterer en række kopimedicin-producenter, er til gengæld ikke tavs. Han kan godt sætte sig ind i situationen for borgere som Lone Jørgensen. - Jeg kan godt forstå, hvis de synes, at det er vanskeligt at forstå, at der sker store prisstigninger fra den ene dag til den anden. Men han håber ikke, at politikerne vil lave store indgreb i prisdannelsen. - Vi har et godt og forudsigeligt marked i Danmark uden indgreb i prisdannelsen, og det er en vigtig forudsætning for, at vi kan blive ved med at forsyne danskerne med lægemidler til en pris, de kan betale. Hos Danske Regioner, der i deres budgetter både betaler til sygehusmedicin, men også til danskernes receptpligtige medicin, forventer man, at udgifterne til medicin stiger med mellem 600 og 750 millioner i 2020 og 2021. - Hvis ikke regeringen sammen med os finder løsninger på problemet, kan vi risikere, at pengene til medicin skal findes andre steder i sundhedsvæsenet, siger Stephanie Lohse, der er formand for Danske Regioner. Selvom ændringer kan være på vej, så er det stadig svært for Lone Jørgensen at lægge budget. Hun laver hver måned et kostbudget, men det kan være svært at regne med, når udgifterne på medicin svinger. - Man aner aldrig, hvad man kan regne med, at det koster. Når jeg går i supermarkedet, ved jeg, at en liter mælk koster cirka 10 kroner, men sådan er det ikke på apoteket. Og med de svingende priser, kan det være svært at agere anderledes. - Jeg ville ikke ane, hvad jeg skulle prioritere væk, når prisen pludselig er højere, for jeg har lagt et stramt budget i forvejen. Klokken 21.25 gennemgår Kontant de store prissvingninger på DR1.",Casper Lykkegaard Pedersen,Indland,2020-06-17T14:00:00+00:00,https://www.dr.dk/nyheder/indland/partier-vil-bekaempe-udsving-i-medicinpriser,DR
,,,,,,,https://www.dr.dk/nyheder/tema/usa-uroligheder,DR
Uffe Elbæk var bange for Fock og sagde ikke fra,"Alternativet er decimeret, og partistifter undskylder for, at han ikke formåede at håndtere konflikterne.",'Jeg var bange' Havde foretrukket anden leder,"Stifter af Alternativet Uffe Elbæk var bange for sin arvtager Josephine Fock og undskylder for, at han ikke formåede at sige fra overfor hende under deres fælles tid i Alternativet. Det beskriver han i en længere kronik hos mediet POV International. Alternativet gik kraftigt tilbage ved folketingsvalget sidste år, og tre medlemmer forlod partiet, da Fock blev valgt som ny leder i februar i år. Allerede i 2017 gik det op for ham, at han frygtede hende. - I det splitsekund gik det op for mig, at jeg havde været bange for Josephine Fock og den energi, hun repræsenterede. Eller sagt mere præcist: Jeg anede ikke, hvordan jeg skulle håndtere den grænseoverskridende adfærd, skriver Uffe Elbæk. Han beskriver magtbegær og snigløb fra 2015 og frem i et større angreb på Josephine Fock, der er blevet forelagt kritikken, men ikke har svaret. Han undskylder overfor medlemmerne, at han ikke har sagt tydeligere fra noget før. Elbæk beskriver et telefonopkald dagen efter valget i juni 2015, hvor partiet bragede ind i Folketinget med ni mandater. Han havde en konfrontation med Josephine Fock og endte i vrede med at lægge på. Den handling skulle blive symptomatisk for deres forhold, beskriver han, for han formåede ikke at at sige fra de efterfølgende år. Under en terapisession i partiet i 2017 blev han spurgt til, hvorfor han ikke sagde fra overfor Fock. - Den ene af de to eksterne ledelseskonsulenter spurgte mig: Hvorfor sagde du ikke fra overfor Josephine? Og mit spontane svar, som endda overrumplede mig selv, var: Jeg var bange, skriver han. Torsten Gejl er i dag eneste folketingsmedlem af Alternativet, og Josephine Fock er leder. Elbæk skriver direkte, at folketingsgruppen havde foretrukket en anden leder end Fock, som han ikke troede ville stille op. - Det kan, set i bagspejlet i dag, være svært at forstå, at jeg kunne være så naiv. Men hun havde jo forladt den forrige folketingsgruppe, og hun vidste, at den nye folketingsgruppe støttede Rasmus Nordqvist. - Hvem søger en stilling, hvis alle dem, man skal arbejde allertættest sammen med, ikke ønsker at arbejde sammen med en? Det gjorde Josephine Fock, skriver han. Efter valget bragte Information en artikel, hvor en række anonyme kilder beskyldte Fock for kolerisk og krænkede adfærd, da hun sad i Folketinget for partiet i 2015 til 2018. Ritzau har forgæves forsøgt at få fat på begge parter. /ritzau/",,Politik,2020-06-24T12:09:00+00:00,https://www.dr.dk/nyheder/politik/uffe-elbaek-var-bange-fock-og-sagde-ikke-fra,DR
Kulturministeren lover økonomisk hjælp til kulturlivet,,,,Emil Findalen,,2020-07-07 00:00:00,https://www.dr.dk/nyheder/nu-lover-kulturministeren-oekonomisk-hjaelp-til-kulturlivet?focusId=2781936,DR
Coronakrisen præger uddannelsesvalg: 26-årige Kasper dropper turen med den transsibiriske jernbane ,Flere studieretninger oplever et øget antal ansøgere - coronakrisen får en stor del af æren. ,Coronakrisen får æren Dropper den transsibiriske jernbane,"Faggrupper som læger, sygeplejersker og laboranter har de seneste måneder ageret forreste geled i kampen mod coronavirusset. En indsats, der tilsyneladende også har sat sine spor i ansøgertallet til en række af de videregående uddannelser. I hvert fald har medicinstudiet oplevet en stigning på 16 procent, 14 procent på det bio- og laboratorietekniske område og to procent på sygeplejerskeuddannelsen. Årsagen til udviklingen bærer navnet Covid-19, mener Stefan Hermann, der er rektor på Københavns Professionshøjskole. - Jeg tror, der er en coronaeffekt. Vi får flere, der gerne vil være sygeplejersker og laboranter og også inden for sådan noget som katastrofe- og risikomanagement. - Det er bestemt positivt, for eksempelvis i sygeplejerskefaget er der stort set ingen ledighed, siger Stefan Hermann til Ritzau. 94.604 har i år søgt ind på en videregående uddannelse, og det er syv procent mere end sidste år. Når ledigheden er så lav blandt sygeplejersker, skyldes det ikke mindst en mangel på arbejdskraft, og når en trods alt beskeden stigning på to procent vækker glæde, skal det ses i lyset af flere år med færre ansøgere. - Det er en lille stigning, men det må vi også være glade for, for det er, som om vi har fået vendt kurven, og det var tiltrængt, for vi har brug for flere sygeplejersker, siger Dorthe Bue Danbjørg, der er næstformand i Dansk Sygeplejeråd. Hun er heller ikke i tvivl om, at fremgangen er båret af de triste omstændigheder. - Coronakrisen har selvfølgelig en stor del af æren for, at der er sket en stigning. Der har været stor fokus på det at være sygeplejerske, og hvilken vigtig funktion de har i samfundet. Det er blevet tydeligt, hvad en sygeplejerske laver, og det tror jeg har en stor betydning, siger hun. I Vanløse sidder 26-årige Kasper Smed Hansen i en lejlighed, han lige er flyttet ind i. Han har søgt ind på uddannelsen for katastrofe- og risikomanagement, som også har oplevet et stigende antal ansøgere. Det har hele tiden været drømmestudiet, coronakrise eller ej. Til gengæld var det ikke planen, at det skulle ske allerede nu, og fremrykningen bærer coronavirusset ansvaret for. - Meningen var egentlig, at jeg skulle være søgt ind om et år, men på grund af Covid-19 var det hele meget uforudsigeligt, og der var mange faktorer, der gjorde, at jeg ikke vidste, hvordan fremtiden så ud, siger han. Går alt efter Kasper Smed Hansens nye plan, bliver han nu i stedet optaget på studiet med start efter sommerferien. Coronakrisen kostede ham nemlig indtjeningsgrundlaget som kaptajn på både, der sejler kanalrundfarter. For uden turister i hovedstaden er der ikke meget at lave, og dermed vinker han også farvel til en tur med den transsibiriske jernbane, som han sammen med kæresten havde i sinde at begive sig ud på. - Det kan vi jo ikke rigtig gøre nu, fordi vi ikke har noget arbejde til at tjene til rejsen, siger han om årsagen til sine fremrykkede uddannelsesplaner. - Jeg glæder mig da til at studere, men jeg ville da også gerne lige have haft et pusterum, slutter han.",Mark Lindved Norup,Indland,2020-07-05T18:27:00+00:00,https://www.dr.dk/nyheder/indland/coronakrisen-praeger-uddannelsesvalg-26-aarige-kasper-dropper-turen-med-den,DR
"Blackstone løfter (lidt af) sløret: Pengene er primært fra sygeplejersker, brandmænd og lærere  ","Investorerne i kapitalfond ønsker fortrolighed, siger ejendomschef.",Penge fra Mellemøsten,"Den amerikanske kapitalfond Blackstone har fået øjnene op for lejemarkedet i København. På få år har Blackstone købt massivt op i ældre udlejningsejendomme i hovedstaden og sidder nu på én af byens hurtigst voksende ejendomsporteføljer, der udgøres af omkring 2.300 lejeboliger til en samlet værdi af knap otte milliarder kroner. Pengene til at finansiere det københavnske opkøb kommer fra et kompliceret spindelvæv af selskaber, der har sit udspring i skattelyene Delaware i USA og Caymanøerne. Derfor kan det også være svært at gennemskue, hvem der egentlig ejer de hundredvis af udlejningsejendomme, som Blackstone på kort tid har opkøbt. Blackstone er nemlig kapitalforvalter med det ene mål at tjene penge til sine investorer - og til sig selv. Og hvem, der reelt har kastet pengene i de københavnske ejendomme, er hemmeligt, forklarer James Seppala, der er ejendomschef i Europa: - Vores investorer lader os gerne investere deres penge. Men vi må ikke markedsføre os med deres engagement. De beder os om at holde deres engagementer fortrolige, og så gør vi det, siger han til DR. Et par af investorerne har dog tidligere bekræftet deres investering i Blackstone Blandt andre har californiske pensionskasser som San Francisco Employees Retirement System og California State Teachers’ Retirement System har kastet penge i Blackstone. Også lærernes pensionskasse i Texas har skudt penge i fonde, som har investeret i ejendomsmarkedet i København. - Investorerne er primært store pensionsselskaber for sygeplejersker, brandmænd og lærere. 70 procent af investeringerne kommer fra Europa og Nordamerika, siger James Seppala. De sidste 30 procent dækker over investeringer fra Asien og Mellemøsten, lyder det i et skriftligt svar fra Blackstone: - Vores ejendomsinvestorer er institutionelle investorer fra hele verden. 60 procent fra Nordamerika, 20 procent fra Asien, 10 procent fra Europa og 10 procent fra Mellemøsten. Mere i detaljer ønsker James Seppala ikke at gå: - Jeg kan fortælle om ejernes kategori, altså at det primært er pensionsselskaber. Men jeg må ikke nævne dem ved navn. Men noget af den viden er offentligt tilgængelig, siger James Seppala. Er det ikke fair, at de danske lejere ved, hvem der ejer den bygning, de bor i? - Jeg kan fortælle dem ejernes kategori. Og det er primært store pensionskasser. Siden 2012 har udenlandske investorer opkøbt udlejningsejendomme i Danmark for omkring 50 milliarder kroner - næsten dobbelt så meget som danske investorer har smidt i udlejningsejenodmme. I slideren herunder kan du se, hvilke ejendomme i København, som er blevet købt af udenlandske investorer siden 2012. Du kan læse mere om Blackstones investeringer i det københavnske ejendomsmarked her.",Mathias Sommer,Penge,2019-11-04T18:36:00+00:00,https://www.dr.dk/nyheder/penge/blackstone-loefter-lidt-af-sloeret-pengene-er-primaert-fra-sygeplejersker-brandmaend,DR
Politikreds oplevede problemer med 114: Nu virker det igen,Der er ikke længere problemer med 114 i Midt- og Vestsjællands Politikreds. ,,"Her til morgen oplevede Midt- og Vestsjællands Politikreds problemer med telefonnummeret 114. Men nu virker det igen, skriver politikredsen på Twitter. Nummeret var nede i knap en time.",Caroline Clante,Indland,2020-07-16T05:15:00+00:00,https://www.dr.dk/nyheder/indland/politikreds-oplevede-problemer-med-114-nu-virker-det-igen,DR
,,,,,,,https://www.dr.dk/nyheder/kultur/tema/emmy-awards-2020,DR
,,,,,,,https://www.dr.dk/nyheder/tema/dyre-lejligheder,DR
,,,,,,,https://www.dr.dk/nyheder/tema/din-natur-oplev-den-danske-natur-hver-uge,DR
Frankrig forbyder varmelamper på barer: Skal hjælpe klimaet,"Forbuddet er en del af en større pakke af klimatiltag, der skal reducere Frankrigs CO2-udledning.",Macron: Kampen mod klimaforandringer er essentiel,"Frankrig forbyder varmelamper udendørs på barer og restauranter for at reducere landets CO2-udslip. Det annoncerede regeringen mandag ifølge nyhedsbureauet AFP. Forbuddet er en del af en større pakke fra regeringen af klimatiltag, der skal skære ned på landets CO2-udledning. Blandt de nye tiltag kan det også nævnes, at alle opvarmede eller nedkølede offentlige bygninger fremover skal holde deres døre lukkede for ikke at spilde energi. Forbuddet mod varmelamper vil først træde i kraft, når vinteren er overstået, da mange restauranter er blevet ramt hårdt økonomisk af coronapandemien. Frankrigs minister for økologi, bæredygtig udvikling og energi, Barbara Pompili, siger mandag ifølge BBC, at det er forkert af forretninger i landet at ""køle gaderne ned"" om sommeren, bare så kunderne ikke skal åbne døren. - På samme måde skal terrasser heller ikke være opvarmet om vinteren, så folk kan føle sig varme, mens de drikker kaffe, siger hun. Frankrigs præsident, Emmanuel Macron, har lovet, at kampen mod klimaforandringer skal gennemsyre den økonomiske plan, der skal hjælpe landet med at komme sig over coronakrisen. Macron er tidligere blevet beskyldt for, at erhvervslivet og landets fattige husstande ofte ender med at betale den højeste pris for præsidentens grønne ambitioner. Det fik sidste år præsidenten til at oprette Borgernes Klimaråd efter ""De Gule Vestes"" store demonstrationer mod regeringen. Rådet består af 150 tilfældigt udvalgte medlemmer. Det er deres forslag, som flere af regeringens nye klimatiltag bygger på. Blandt andet forbuddet mod varmelamper. Faggrupper anslår, at mere end 75 procent af alle caféer i Paris bruger varmelamper udenfor. Deres popularitet eksploderede i 2008, da Frankrigs indendørs rygeforbud blev udvidet til barer og restauranter. /ritzau/",,Klima,2020-07-28T05:05:00+00:00,https://www.dr.dk/nyheder/viden/klima/frankrig-forbyder-varmelamper-pa-barer-skal-hjaelpe-klimaet,DR
Uddannelsesminister ville have studerende til at søge bredt: Meget få har hørt efter,"Selvom man kan søge op til otte videregående uddannelser, er der i år kun søgt 2,8 i gennemsnit.",Risiko for ikke at få en plads Mangel på pædagoger og sygeplejersker,"- Søg i hele landet. Søg bredt. Sådan lød den klare opfordring fra uddannelsesminister Ane Halsboe-Jørgensen (S) inden fristen for at søge ind på en videregående uddannelse i dag. Studerende har nemlig muligheden for at søge op til otte uddannelser. Det kan både være forskellige uddannelser eller samme uddannelser forskellige steder i landet. Det virker dog ikke helt til, at ansøgerne har taget opfordringen til sig. Mens ansøgerne i gennemsnit søgte 2,7 uddannelser sidste år er tallet i år 2,8, hvor i alt 94.604 har søgt en videregående uddannelse. Uddannelsesministeren mener dog ikke nødvendigvis, der er gået noget galt. - Vi lå på 2,6 i snit for et par dage siden, og de sidste par dage lader det til, at flere har puttet ønsker på, siger Ane Halsboe-Jørgensen. Grunden til ministerens opfordring er coronavirus. Pandemien har nemlig gjort, at man har forventet, at antallet af ansøgere ville stige, fordi unge ikke har adgang til studiejobs og ikke kan tage sabbatår for at komme ud og rejse. Derfor ville det ifølge Ane Halsboe-Jørgensen være en god idé med flere ønsker, så man har større chancer for at få en plads på en videregående uddannelse til efteråret. - Men det er op til den enkelte, om det er det, man ønsker. Der er bare en risiko for ikke at få plads, hvis man vælger den anden vej. 26-årige Kasper Smed Hansen er én af dem, der ikke har gjort, som ministeren har opfordret til. Han har nemlig kun søgt uddannelsen for katastrofe- og risikomanagement. - Jeg synes, at det er vigtigere, at vi som mennesker søger det, vi brænder for og gerne vil stå op til hver morgen med et smil på læben. Det har heller ikke haft indflydelse på hans valg, at der oprettes 5.000 flere studiepladser rettet områder med mangel på arbejdskraft. - Man kunne da helt sikkert have søgt mere bredt og set sig selv som værende til gavn for samfundet. Jeg synes, at det er et sort skoleperspektiv, hvor man ser mennesket som et instrument, hvor mennesket ses som et middel til at nå målet, fortæller Kasper Smed Hansen. I toppen af listen over de mest søgte videregående uddannelser ligger pædagog og sygeplejersker. 5.910 har søgt pædagoguddannelsen, hvilket er 46 færre end sidste år, mens 5.112 vil være sygeplejerske, hvilket er 121 flere end sidste år. Selvom de altså er de mest populære, er der ikke nok, som søger dem, hvis regeringen skal opfylde sine mål. - Regeringen vil gerne indføre minimumsnormeringer, og har derfor brug for flere pædagoger og ansætte 1.000 flere sygeplejersker. Ansøgertallet til pædagog er faldet for femte år i træk, men Ane Halsboe-Jørgensen mener, at man har knækket kurven. Det er dog ikke nok, hvis man som regeringen vil indføre minimumsnormeringer. - Det er klart, jeg gerne vil have kurven til at gå op af igen i den kommende tid, og det skal jeg arbejde på politisk blandt andet ved at gøre uddannelsen endnu bedre, end den er i dag. Ansøgerne får svar den 28. juli.",Kevin Ahrens,Indland,2020-07-05T20:21:00+00:00,https://www.dr.dk/nyheder/indland/uddannelsesminister-ville-have-studerende-til-soege-bredt-meget-faa-har-hoert-efter,DR
Mueller kritiserer resumé af Rusland-rapport - justitsminister skyder tilbage,De centrale aktører i undersøgelsen afgiver nu forklaring i Kongressen.,Ingen sammensværgelse Første høring i Senatet Mueller taler,"Den særlige anklager Robert Mueller, som undersøgte Ruslands indblanding i præsidentvalget i USA i 2016, var ikke tilfreds med det resumé af sin endelige rapport, som det amerikanske justitsministerium udsendte i slutningen af marts. Resuméet ""indfangede ikke til fulde konteksten, naturen og substansen"" af Rusland-undersøgelsen, skrev Mueller i et brev til justitsminister William Barr et par dage efter offentliggørelsen af den fire sider lange sammenfatning. Den særlige anklager skriver videre i brevet, som først er blevet lagt frem i dag, at resuméet har skabt ""offentlig forvirring om kritiske aspekter af undersøgelsens resultater."" Robert Muellers undersøgelse konkluderede, at der ikke var nogen ""kriminel sammensværgelse"" mellem Donald Trumps valgkampagne og Ruslands regering. Til gengæld undlod rapporten at tage stilling til, om præsidenten har forhindret rettens gang ved at lægge hindringer i vejen for Rusland-undersøgelsen. Vurderingen blev i stedet lavet af justitsminister William Barr, som sammen med sin vicejustitsminister afgjorde, at der ikke var nok beviser til at sigte Trump. William Barr er blevet hårdt kritiseret af Trumps politiske modstandere for sin håndtering af Rusland-undersøgelsen. De mener, at Barr mere har optrådt som præsidentens advokat i sagen end som landets øverste juridiske vagthund, skriver nyhedsbureauet Reuters. Justitsministeren havde mulighed for at forsvare sig, da han i dag for første gang afgav forklaring om Rusland-undersøgelsen i Kongressen. Det skete ved en høring i overhuset Senatet. Over for Senatets retsudvalg forklarede William Barr, at Robert Muellers bekymring ikke handlede om resuméets nøjagtighed - men om hvordan det blev udlagt i pressen. Justitsministeren benyttede dog samtidig lejligheden til at kritisere den særlige anklager. William Barr sagde, at han var ""oprigtigt overrasket"" over, at Robert Mueller ikke ville tage stilling til Trumps mulige forsøg på at forhindre rettens gang. Barr kritiserede også Mueller for, at han ikke havde peget på følsomt materiale i rapporten, så justitsministeriet selv måtte i gang med at censurere teksten, inden den kunne offentliggøres. Efter planen skal justitsministeren afgive forklaring om Rusland-undersøgelsen igen i morgen i Repræsentanternes Hus, hvor Demokraterne har flertallet. Det er dog udvist, om William Barr møder op, efter retsudvalget i underhuset i dag har godkendt et særligt format for høringen, som kan sætte ministeren under yderligere pres, skriver nyhedsbureauet AP. Meget tyder på, at Robert Mueller selv snart for mulighed for at give sin version af det, som avisen New York Times kalder ""den voksede kløft"" mellem justitsministeren og den særlige anklager. Formanden for retsudvalget i Repræsentanternes Hus, Jerry Nadler, fortalte i dag journalister, at der er indgået en aftale om, at Mueller kan afgive forklaring ""engang i maj."" Donald Trump har også kommenteret den fornyede aktivitet i striden om Rusland-undersøgelsen med et tweet, hvor han med store bogstaver bedyrer sin uskyld. - Intet samarbejde, ingen obstruktion, skriver præsidenten:",Jakob Busk Olsen,Udland,2019-05-01T17:48:00+00:00,https://www.dr.dk/nyheder/udland/mueller-kritiserer-resume-af-rusland-rapport-justitsminister-skyder-tilbage,DR
Volvo tilbagekalder over to millioner biler på verdenplan,I Danmark rammer tilbagekaldelsen 14.271 biler. ,Største tilbagekaldelse nogensinde,"Omkring 2,1 million Volvo-biler verden over bliver tilbagekaldt af bilfirmaet. Det drejer sig om følgende modeller: Volvo S60, S60L, S60CC, V60, V60CC, XC60, V70, XC70, S80 og S80L, som er blevet fremstillet mellem 2006 og 2019. Dermed er ingen biler, som fremstilles nu, påvirket af tilbagekaldelsen. Det skriver det svenske nyhedsbureau TT ifølge Aftonbladet. I Danmark drejer det sig om 14.271 biler, oplyser Volvo Cars i Danmark til DR Nyheder. Tilbagekaldelsen drejer sig om ståltråd i sikkehedsselen. Volvo Cars har nemlig opdaget, at ståltråd, som er fastgjort til de forreste sikkerhedsseler, kan blive svækket, hvilket reducerer beskyttelsen ved selen. Der er ingen meldinger om ulykker eller personskade i forbindelse med de tilbagekaldte bilmodeller, men Volvo Cars ser det som en forebyggende foranstaltning for at undgå fremtidige problemer. - Ståltråden kan under specielle forhold udsættes for slid i en kortere periode. Det er et meget sjældent problem, siger Stefan Elfström, som er presseansvarlig for Volvo Cars. Tilbagekaldelsen, som gælder i hele verden, drejer sig i Sverige om 412.000 biler. Ejer man en af de pågældende biler, vil man blive kontaktet per brev. Heri vil det fremgå, at man skal kontakte et Volvo-værksted for at få repareret bilen, så den får ny, kompetent ståltråd til sikkerhedsselen. Volvo Cars i Danmark oplyser til DR Nyheder, at bilfirmaet vil betale de danske kunder for reparationen. - Vi har opdaget problemet gennem analyse af et par biler, hvor vi ser, at problemet er opstået. Og så er vi kommet frem til, at der findes et systematisk, men sjældent problem, siger Stefan Elfström ifølge nyhedsbureauet TT. 09.07: Et artikelbillede viste tidligere en nyere version af Volvo S60, som ikke tilbagekaldes. Det gælder imidlertid udgaver af bilen, som har været i produktion frem til 2019.",Nynne Hein Møller,Penge,2020-07-01T08:16:00+00:00,https://www.dr.dk/nyheder/penge/volvo-tilbagekalder-over-millioner-biler-paa-verdenplan,DR
USA's udenrigsminister i eksklusivt interview med DR: Vi har været for naive,Den amerikanske udenrigsminister mødtes i dag med Mette Frederiksen og Jeppe Kofod. ,Forsinkede Konsulat og isbrydere Rusland og Kina Tætte allierede,"Sidste år udtrykte USA's præsident, Donald Trump, interesse for at købe Grønland af Danmark. Det medførte stor debat i Grønland og Danmark. I dag, knap et år senere, er den amerikanske udenrigsminister, Mike Pompeo, på besøg i Danmark. Her mødtes han med DR Nyheders Johannes Langkilde til et eksklusivt interview. Han sagde klart, at USA har tøvet for meget med at sikre sine interesser i regionen. - Vi har alle været naive ved at se på, mens russiske og kinesiske interesser bliver mere aggresive, sagde Mike Pompeo til DR i dag. I takt med at isen trækker sig tilbage i Arktis på grund af klimaforandringerne, åbner der sig nye muligheder for forskning, handel og transportruter. Det har sat gang i en geopolitisk konkurrence mellem USA, Rusland og Kina. Det gør, at amerikanerne tager kontakt til Danmark, forklarer DR's udsendte i USA: - Når russerne og kineserne bliver mere tydelige omkring deres intentioner i Arktis, er amerikanerne nødt til at handle. De bliver nødt til at række ud til Danmark og indgå en aftale med rigsfællesskabet om, hvordan de kan være med i området, siger Lasse Engelbrecht. Her har amerikanerne sovet i timen, erkendte udenrigsministeren: - Vi kommer lidt sent til gildet, men det er ok. Jeg er kommet for sent til fester før og har moret mig alligevel. Det skal nok lykkes, sagde Mike Pompeo. Nu skal USA handle, lyder det. - Hvis vores fjender vil konkurrere i området, kan vi ikke bare vende den anden kind til. Vi skal svare på en måde, der øger velfærd og sikkerhed for både folk i USA og i Danmark, sagde udenrigsmininsteren. Det er amerikanerne allerede i gang med. For lige over en måned siden åbnede det nye, amerikanske konsulat i Grønlands hovedstad, Nuuk. Den amerikanske præsident Donald Trump har også givet ordrer til, at der skal udvikles en flåde af isbrydere, der kan operere i Arktis. Den skal bane vejen for USA's økonomiske investeringer og udvikling af infrastruktur i omrdået. Flåden skal stå klar i slutningen af dette årti, meddelte Donald Trump tidligere i år. Sidste år oprettede USA også den såkaldte 2. flåde efter syv års dvale. Flådestyrken har ansvaret for området fra det nordøstlige USA til Nordpolen. - Vores mål er meget klart. Vi vil sikre et blomstrende og sikkert Færøerne og Grønland, og vi vil have, at Danmark klarer sig godt, sagde Mike Pompeo. Interessen fra amerikanerne stiger og har gjort det i flere år, vurderer DR's udsendte i USA: I takt med at isen smelter i Arktis, jo nemmere bliver det at transportere sig selv rundt. Der kommer flere skibsruter, det bliver lettere at transportere sig rundt militært. Desuden er adgangen til råstoffer interessant, lyder det fra Lasse Engelbrecht. Rusland har på sin side investeret millioner i regionen. Den russiske præsident, Vladimir Putin, har ikke lagt skjul på, at Arktis er af afgørende betydning. Gamle militærbaser fra Sovjet-tiden er blevet opgraderet og igen taget i brug, samtidig med at russerne bygger nye. Alene siden 2014 er mere end 500 militærstrukturer, bygninger og lignende blevet bygget på et område på over 710.000 kvadratmeter, heriblandt den nordligst beliggende luftbase Nagurskoje i øgruppen Franz Josefs Land, øst for Svalbard og en flådebase på øen Wrangel. Kina har også investeret i Arktis. Blandt andet ved at åbne et videnskabelig forskningsfacilitet i Svalbard, at underskrive en frihandelsaftale med Island i 2013 og side om side med det russiske gasselskab Gazprom at bore efter olie i russisk farvand. For to år siden offentliggjorde Kina sin første Arktisstrategi. Den beskriver stormagtens tanker om adgang til ressourcer som olie, gas og mineraler og transportveje. - I takt med at russerne og amerikanerne bliver mere tydelige omkring deres intentioner i Arktis, er amerikanerne nødt til at handle. De bliver nødt til at række ud til Danmark og indgå en aftale med rigsfællesskabet om, hvordan de kan være med i området. Tidligere i dag var USA's udenrigsminister sammen med sin danske kollega Jeppe Kofod (S) på talerstolen, efter de havde drøftet alt fra coronavirus til arktiske forhold. Her fortalte han blandt andet, at Danmark fortsat er en af USA's tætteste allierede. - Vi er to nationer, som begge er robuste demokratier. Og det må vi blive ved med at forsvare. Det har Danmark og vi gjort gennem Nato, sagde Mike Pompeo. Pompeo mødtes også med statsminister Mette Frederiksen (S) og repræsentanter fra Grønland og Færøerne. Den officielle del af besøget er slut, men Pompeo har en stribe møder på sin dagsorden, inden han flyver videre senere i dag. Han skal blandt andet mødes med den tidligere danske statsminister Anders Fogh Rasmussen. Se hele interviewet med den amerikanske udenrigsminister på DRTV fra klokken 21 og i TV AVISEN klokken 21.",Kevin Ahrens,Indland,2020-07-22T14:31:00+00:00,https://www.dr.dk/nyheder/indland/usas-udenrigsminister-i-eksklusivt-interview-med-dr-vi-har-vaeret-naive,DR
Nationalist eller EU-venlig: Polens præsidentvalg på vej mod tæt finale,"Den siddende præsident, Andrzej Duda, står til at møde Warszawas borgmester i anden runde.",Skæbnevalg Dødt løb Høj valgdeltagelse,"Vælgerne i Polen står nu ved den skillevej, som mange havde forudset før søndagens præsidentvalg. 87 procent af valgstederne er nu talt op. De foreløbige resultater viser, at den siddende præsident, Andrzej Duda, har fået 45,2 procent af stemmerne. Dermed har Duda ikke fået stemmer nok til at undgå en anden valgrunde 12. juli. Her skal han møde Warszawas borgmester, Rafal Trzaskowski, som står til 28,9 procent af stemmerne i første runde. Præsidenten i Polen har reel politisk magt. Han eller hun har en vis indflydelse i forsvars- og udenrigspolitiske spørgsmål, og så kan præsidenten nedlægge veto mod love besluttet i parlamentet. Derfor bliver finalen 12. juli lidt af et skæbnevalg. Andrzej Duda er allieret med regeringspartiet Lov og Retfærdighedspartiet (PiS), som har ført Polen ind på en nationalkonservativ og autoritær kurs. Den har flere gange har bragt landet på kant med EU, som især har kritiseret PiS for at undergrave retsstaten. I modsætning til Duda står Rafal Trzaskowski fra centrumhøjrepartiet Borgerplatform for en mere EU-venlig og liberal politik. Trzaskowski vakte sidste år stor opsigt, da han gik med i priden i Warszawa. Det fik Lov og Retfærdighedspartiet til at betegne ham som ""degenereret"". Meningsmålinger har vist tæt på dødt løb, hvis Andrzej Duda og Rafal Trzaskowski skulle møde hinanden i en anden valgrunde. Og det skal de altså efter alt at dømme. Der var i alt elleve kandidater ved præsidentvalget søndag. Mange af de vælgere, som stemte på de ni kandidater, der nu er ude af kampen, ventes at stemme på Rafal Trzaskowski i anden runde. Men samtidig har Andrzej Duda klaret sig bedre i første runde, end målingerne havde spået. Hvis Duda ikke sikrer sig genvalg, kan hans afløser gøre det sværere for regeringen at fortsætte reformer af eksempelvis retsvæsnet. Han kan enten nedlægge veto mod nye love eller nægte at udnævne dommere, som regeringen indstiller. Siden PiS i 2015 kom til magten, har der været utallige konflikter mellem regeringen og Bruxelles. Det gælder blandt andet en retsreform, der har bragt Polen på kollisionskurs med EU, der ser reformen som en undertrykkelse af demokratiet. Præsidentvalget skulle egentlig have fundet sted for syv uger siden, men det blev udskudt på grund af coronaudbruddet. Valgdeltagelsen ser ud til at ligge omkring 63 procent. Det er markant højere end ved præsidentvalget i 2015, da 49 procent af vælgerne deltog. - Den høje valgdeltagelse er en klar indikation af valgets betydning. I går kunne man også se på barer og cafeer i Warszawa, at folk fulgte meget indgående med på tv-skærmene, fortæller korrespondent i DR Nyheder Michael Reiter, som dækker præsidentvalget i Polen.",Jakob Busk Olsen,Udland,2020-06-29T05:31:00+00:00,https://www.dr.dk/nyheder/udland/nationalist-eller-eu-venlig-polens-praesidentvalg-paa-vej-mod-taet-finale,DR
Steen står bag 'Lynbussen': Busveteran vil udfordre transport-giganter,,,,Mads Korsager Nielsen,,2020-07-24 00:00:00,https://www.dr.dk/nyheder/steen-staar-bag-lynbussen-busveteran-vil-udfordre-transport-giganter,DR
Fire måneder med corona-patienter i Danmark: 'Vi har gjort store fremskridt på kort tid',Lægerne har nu to slags medicin og nye behandlingsmetoder. ,Kan reducere dødelighed Gammelt gigt-middel hjælper de hårdest ramte Er blevet mere obs på symptomer Mange har problemer efter sygdommen Er forberedt på ny stigning,"Der er gået lidt mere end fire måneder, siden de første patienter blev indlagt med Covid-19 på de danske sygehuse. I midten af marts og starten af april steg antallet af nyindlagte hurtigt. Fra én person i uge ni til 589 personer i uge 13. Men store dele af Danmark blev lukket ned, og antallet af nye indlæggelser begyndte at falde kort derefter. I dag ser situationen anderledes positiv ud herhjemme. - Vi har én patient indlagt lige nu. Det fortæller Gitte Kronborg, der er overlæge på Infektionsmedicinsk Afdeling på Hvidovre Hospital - det sygehus, som har modtaget flest Covid-19-patienter. På Aarhus Universitetshospital, hvor professor og ledende overlæge Lars Jørgen Østergaard de sidste måneder har behandlet patienter med Covid-19, er billedet det samme. Fra sin sommerferie ser han tilbage på nogle hektiske måneder fra begyndelsen af året, hvor coronavirus begyndte at sprede sig fra Kina, og til at virusset i marts og april for alvor gjorde sit indtog i Danmark. - Vi stod uden specifik behandling i starten, men har virkelig gjort store fremskridt på kort tid, siger Lars Østergaard. Noget af det, der har rykket sig markant, er behandlingen af de indlagte Covid-19-patienter. - Tilbage i marts kunne vi kun tilbyde understøttende behandling. Blandt andet ved at overvåge, om patienterne fik andre infektioner, og give dem ilt og væske. Nu kan vi give medicinsk behandling, som har en effekt, siger Gitte Kronborg. Der har, ifølge Lars Jørgen Østergaard, været to store landvindinger i den medicinske behandling indtil videre. Den ene hedder Remdesivir. Det er et flydende lægemiddel, som oprindeligt blev udviklet til at behandle leverbetændelsen, hepatitis C, og siden er blevet testet til behandling af ebola. I februar startede et internationalt forsøg med Remdesivir på Covid-19-patienter, som også Danmark kom med i. I maj viste videnskabelige resultater af forsøget, at medicinen i nogle tilfælde kan reducere dødeligheden med op til 80 procent for patienter, som har brug for ilt - men som ikke er i respirator. - Siden har vi brugt Remdesivir som standardbehandling til alle de patienter, som kræver ilt, fortæller Gitte Kronborg. Lars Jørgen Østergaard supplerer: - Vi ved nu, at Remdesivir kan gøre sygdommens varighed kortere og i nogle tilfælde øger overlevelsen for de patienter, som ikke er så alvorligt syge, at de har behov for intensivbehandling. Alle vores patienter, som er egnet til behandlingen, får den tilbudt. For personer, der er hårdt ramt og er afhængige af respirator, har Remdesivir dog ikke nogen mærkbar effekt. Den anden landvinding hedder Dexamethason. Det er et lægemiddel, som blev godkendt allerede i 1960’erne og som bruges mod blandt andet gigt, svær allergi og til at modvirke bivirkninger under behandling med kemoterapi. - Dexamethason er med til at reducere antallet af patienter, der mister livet under intensivbehandling, fortæller Lars Jørgen Østergaard. Modsat Remdesivir virker Dexamethason bedst på patienter, der er meget syge. Det dæmper nemlig immunsystemet. Og selvom man umiddelbart kan tro, at det er bedst, hvis immunsystemet kører i højeste gear for at bekæmpe Covid-19, forholder det sig ikke sådan. I et forsøg på at dræbe virus i kroppen kan immunsystemet nemlig overreagere i en sådan grad, at det ødelægger kroppens væv - særligt i lungerne. Hvordan det foregår, kan du se mere om i videoen her: I dag bliver alle Covid-19-patienter, som indlægges med behov for ilt, behandlet med både Dexamethason og Remdesivir fra starten af. - Men kigger vi frem, tror jeg, at vi bliver bedre til at skelne mellem, hvornår i behandlingen det har den største effekt at give hver af de to midler, siger Lars Jørgen Østergaard. I takt med at de danske læger har lært Covid-19 bedre at kende, har også andre ting ændret sig. På Aarhus Universitetshospital er Lars Jørgen Østergaard og hans kolleger blevet bevidste om, at det er vigtigt at være ude i god tid med behandling. - Hvis man først får problemer med luftvejene - for eksempel har svært ved at trække vejret eller oplever pres på brystkassen - bør man indlægges. Det ved vi nu, siger han. På Hvidovre Hospital fortæller Gitte Kronborg, at lægerne er blevet mere bevidste om, hvordan man behandler patienterne med ilt. De har blandt andet skruet op for brugen af en behandling kaldet cpap, hvor en maskine hjælper patienten trække vejret med modstand. - Modstanden betyder, at vi måske kan skrue lidt ned for iltbehovet. For meget ilt kan være skadeligt, så hvis man kan skrue bare lidt ned, er det en god ting, siger hun. Én af de opgaver, der venter lægerne nu, er at holde godt øje med de patienter, som er blevet udskrevet. En del af dem har nemlig længerevarende problemer som træthed, koncentrationsbesvær, problemer med at trække vejret ordentligt og manglende smags- eller lugtesans. Ifølge et overslag fra Lars Jørgen Østergaard lider cirka en tredjedel stadig under mén otte uger efter overstået sygdom. - Der er ikke kun tale om dem, som har været hårdest ramt. Vi har nogle, der har problemer, som ikke har været indlagt, men hvor en antistof-test har vist, at de har haft Covid-19, siger han. Ifølge Lars Jørgen Østergaard er de langvarige efterfølger med til at understrege, at Covid-19 ikke er en simpel infektion som for eksempel influenza eller kyssesyge. - Vi har lært så fantastisk meget på et halvt år med den her sygdom, men vi ved stadig ufatteligt lidt. Der er meget, der skal undersøges endnu, siger han. Ser vi et halvt år frem, forventer Lars Jørgen Østergaard, at vi har fået flere nye resultater om behandlingsformer, der både har vist sig gavnlige og ikke-gavnlige. - Der er mere end 2.000 forsøg med behandlinger i gang internationalt, så det ville være mærkeligt andet, siger han. Og mens læger, sygeplejersker og det øvrige personale i både Aarhus og Hvidovre kan glæde sig over, at det værste er overstået for nu, er man forberedt, hvis smitten og antallet af indlæggelser blusser op igen. Det understreger både Gitte Kronborg og Lars Jørgen Østergaard.",Maria Lise Behrendt,Kroppen,2020-07-19T04:33:00+00:00,https://www.dr.dk/nyheder/viden/kroppen/fire-maaneder-med-corona-patienter-i-danmark-vi-har-gjort-store-fremskridt-paa,DR
2020 er et skæbneår for klimaet: Seneste nyt fra Arktis viser hvorfor ,Temperaturen over Det Arktiske Ocean er steget med seks grader. Det er katastrofalt for havisen. ,Afsmeltning er fordoblet I 2050'erne er isen væk om sommeren En ond spiral Varmere Arktis giver ekstremt vejr i Danmark Vi skal forberede os på fremtiden,"Hvis det var en mulighed, ville det efterhånden være fristende helt at aflyse 2020. Så kunne vi igen vågne op til en hverdag, hvor der var masser af plads til at diskutere ligegyldige ting som SAS-reklamer og Tinka-huer. Men det kan vi ikke. Og faktisk har vi også brug for 2020. For samtidig med, at det tegner til at blive et trist år for menneskeheden, er det et vigtigt år for klimaet - og dermed også for vores fremtid. Det er blandt andet i år, at den globale udledning af CO2 skal toppe for derefter at falde. For altid. Det er også i år, at de 195 lande, der har vedtaget klimaaftalen fra Paris, skal skærpe deres nationale klimamål og levere de CO2-reduktioner, som er nødvendige for at holde den globale opvarmning på maksimalt to grader i år 2100. Og for at forstå hvorfor det er så vigtigt, kan vi starte med at vende blikket mod Arktis i nord. Her - mere end noget andet sted på Jorden - viser klimaforandringernes alvorlige ansigt sig. Og nu understreger endnu en beregning, hvor galt det står til. Fra 1971 til 2019 er den gennemsnitlige lufttemperatur over det Arktiske Ocean nemlig steget med hele seks grader i ‘den kolde sæson’ fra oktober til maj. - Det er omkring tre gange så meget, som lufttemperaturen er steget på den nordlige halvkugle i samme periode. Det siger den internationalt anerkendte glaciolog og professor ved Geus Jason Box. Han står bag beregningen, der indgår i en større forskningsrapport for Arktisk Råd, som først udkommer i 2021. Tilbage i 1971 var Arktis stort set upåvirket af klimaforandringer, og selvom de første store klimamodeller i 70’erne var begyndt at forudse fremtidens temperaturstigninger, gik alvoren først op for de fleste i løbet af 80’erne. Siden da er gennemsnitstemperaturen steget drastisk i Arktis, og klimaforandringerne accelereret. Alene mellem 2008 og 2017 er afsmeltningen af indlandsisen i Grønland fordoblet, og havisen er skrumpet og skrumpet - både i udbredelse og tykkelse. - Intet andet sted på Jorden stiger temperaturen mere end i Arktis. Og det fortsætter, siger Jason Box. Når gennemsnitstemperaturen i luften over Det Arktiske Ocean er steget med seks grader i de kolde måneder fra oktober til maj, har det stor betydning for havisens udbredelse. Jo højere temperaturen er, desto tidligere begynder isens smeltesæsonen, som starter i løbet af foråret og varer til september. Og jo tidligere smeltesæsonen starter, desto mindre is er der tilbage, når vinteren igen sætter ind. I dag svarer havisens udbredelse i september til omkring en tredjedel af udbredelsen sidst i marts, når isen når sit maksimum. Og med et maksimum på cirka 16 millioner kvadratkilometer, svarende til mere end 370 gange Danmarks areal (uden Grønland), er det altså stadig en ganske stor ‘klump’ havis, der er tilbage i september. - Men allerede i 2050’erne, måske tidligere, forventer vi, at der ikke længere er havis i Arktis om sommeren. Om vinteren vil der stadig dannes is, men den bliver meget tynd, siger Jason Box. Den stigende gennemsnitstemperatur er ikke den eneste årsag til, at havisen i Arktis skrumper. Afsmeltningen sætter nemlig gang i en række processer, som speeder afsmeltningen yderligere op. Populært kaldes de for dominoeffekter. Forskere kalder dem for feedbackeffekter. Det dækker over nogle ofte indviklede processer, som forstærker klimaforandringerne. Det arktiske klimasystem har en række stærke feedbackeffekter. Den, der har størst betydning, er albedoeffekten. Albedoeffekten er et udtryk for en overflades evne til at reflektere sollys. En hvid overflade - som sne eller is - har en høj albedoeffekt, fordi den reflekterer over halvdelen af det sollys, der rammer den. En mørk overflade - som for eksempel et hav - absorberer derimod det meste af energien, og dermed varmen, fra sollyset. Så mindre havis betyder, at mindre af Solens energi sendes tilbage til rummet - og dermed stiger temperaturen i havet. Isbjørnen er blevet synonym med den smeltende havis i Arktis. Dyrene både jager og parrer sig på isen, og når den forsvinder, forsvinder isbjørnene også. Men de stigende temperaturer og den smeltende is påvirker også mange andre arter. Inklusive os selv. Mennesker, der bor i arktiske områder, er direkte påvirket. Blandt andet fordi de - ligesom isbjørnene - bruger havisen til at jage på. Men forandringerne har også betydning for dig og mig - og resten af den nordlige halvkugle. Opvarmningen af Arktis sænker nemlig farten på de kraftige vindstrømme, jetstrømmene, som har afgørende betydning for klodens vejrforhold. Og det betyder, at et vejrsystem bliver fastlåst over lang tid, som vi for eksempel så det med tørken i 2018. - Vi kommer til at se langt flere vejrekstremer - både tørre og våde ekstremer, siger Jason Box. I 2019 slog den globale udledning af CO2 rekord. Igen. De seneste måneder er den, desværre på et tragisk grundlag, faldet. Men når coronakrisen er ovre, er vi nødt til at holde fast i de faldende udledninger. - Covid-19 har vist os, at vi ikke var forberedt på en global katastrofe. Klimaforandringerne er en potentielt langt større katastrofe, og vi er lige så uforberedt på den, siger Jason Box. Inden udgangen af 2020 er det op til verdens ledere af levere de skærpede, nationale klimamålsætninger, som er nødvendige for, at vi når i mål med Parisaftalen. For rigtig mange lande er der desværre lang vej igen. Syv af de store G20-lande ser ikke ud til at nå deres egne, nuværende målsætninger for 2030, og flere af dem var i forvejen ikke ambitiøse nok. Selv hvis de skruer op for ambitionerne denne gang, skal vi stadig vænne os til et klima og en verden i forandring. En verden, hvor klimaflygtninge, ekstremt vejr, kollapsende økosystemer og stigende vandstande, bliver en del af vores levevilkår. - Modstandskraft, tilpasning og afbødning bliver afgørende. Vi skal forberede os på det, der kommer, siger Jason Box.",Maria Lise Behrendt,Klima,2020-04-10T15:09:00+00:00,https://www.dr.dk/nyheder/viden/klima/2020-er-et-skaebneaar-klimaet-seneste-nyt-fra-arktis-viser-hvorfor,DR
Prins Joachim er udskrevet fra hospitalet,"Prins Joachim blev udskrevet fra hospitalet i Toulouse i går, oplyser Kongehuset.",Hastet til Toulouse,"Prins Joachim blev i går udskrevet fra Universitetshospitalet i Toulouse, Frankrig, hvor han forrige uge blev opereret for en blodprop i hjernen. Det skriver kongehuset i en pressemeddelelse. - Det er nu lægernes vurdering, at prinsens helbred er forbedret i en sådan grad, at hans kongelige højhed kan udskrives, og prins Joachim opholder sig nu på Château de Cayx. Det er fortsat familiens ønske, at prinsen får den fornødne ro til at komme sig helt, skriver kongehuset. Prinsen holdt ferie på kongefamiliens vinslot, Château de Cayx, i Sydfrankrig, da han sent den 24. juli blev ramt af en blodprop. I første omgang blev prinsen indlagt på et lokalt hospital i byen Cahors, der ligger cirka 20 minutters kørsel fra slottet. Senere blev han dog hastet videre til universitetshospitalet i Toulouse i ambulance, hvor han blev opereret. Kongehuset skriver i pressemeddelelsen, at prins Joachim og prinsesse Marie gerne vil takke det involverede hospitalspersonale for et professionelt forløb. Efter planen skulle prins Joachim tiltræde en stilling som Danmarks forsvarsattaché i Paris 1. september. Kongehuset har endnu ikke meldt ud, om sygdommen får betydning for ansættelsen.",Kevin Ahrens,Indland,2020-08-04T13:04:00+00:00,https://www.dr.dk/nyheder/indland/prins-joachim-er-udskrevet-fra-hospitalet,DR
Hver fjerde nye sygeplejerske tvivler på fremtid i faget - og det har intet med corona at gøre ,"Også de sygeplejerskestuderende er usikre på, om de er sygeplejersker om fem år.",Mange ender på deltid Dansk Sygeplejeråd: Sådan løser vi problemet,"Mange af de helt grønne sygeplejersker - de studerende og de nyuddannede - er så usikre på deres fremtid i faget, at de tvivler på, om de stadig er sygeplejersker om fem år. Det viser en ny undersøgelse udarbejdet af et forskningscenter på VIA University College. Ja, faktisk er det over hver fjerde af de nyuddannede og hver femte af de studerende, som ikke er sikre på, at de er sygeplejersker om fem år. - De oplever et helt enormt arbejdspres, som har flere konsekvenser, siger Vibeke Røn Noer, der er forskningsleder for Forskningscenter for uddannelseskvalitet, professionspolicy og praksis og har stået i spidsen for undersøgelsen. En af konsekvenserne er ifølge undersøgelsen, at hver tredje nyuddannede sygeplejerske arbejder på deltid. To ud af tre af dem gør det for at passe på sig selv. Samtidig har lidt over 30 procent skiftet job inden for det første år, og 34 procent af dem har angivet, at det er på grund af for meget arbejde eller for stort tidspres. - Mange er usikre på deres fremtid inden for faget. Og covid-19 har selvfølgelig betydning, men paradoksalt kan vi se, at det på mange måder styrker lysten til arbejdet, og til at man føler, man gør en forskel. Så det kan ikke bare affejes med en global sundhedskrise. - Frygten for en dårlig overgang og opstart til arbejdslivet og for et for presset arbejdsliv får de studerende til at genoverveje, om de skal arbejde som sygeplejersker. Arbejdsvilkår er helt udslagsgivende for nyuddannede, forklarer Vibeke Røn Noer på baggrund af undersøgelsen. Det sker, samtidig med, at det forudsiges, at Danmark vil mangle omkring 6.000 sygeplejersker i 2025. Regeringen vil ansætte 1.000 yderligere sygeplejersker rundt i Danmark, men det kan hurtigt blive i underkanten. - Hvis det her fortsætter, kan vi komme til at mangle endnu flere end det. Der er blevet opdimensioneret på uddannelserne, men det er et problem, hvis vi uddanner dem, og de så falder fra, siger forskningsleder Vibeke Røn Noer. I Dansk Sygeplejeråd, fagforeningen for de danske sygeplejersker, ser man med bekymring på undersøgelsens resultater. - Undersøgelsen overrasker desværre ikke, men den bekræfter det billede, vi kender: Der er for travlt, siger Dorthe Boe Danbjørg, næstformand i organisationen. Dansk Sygeplejeråd har tre bud på, hvor man bør sætte ind for at vende udviklingen, forklarer hun: Ifølge Dorthe Boe Danbjørg bekymrer de studerende sig nemlig især for, om der er tid til at blive lært op, når de er færdiguddannede. - Sygeplejerskeuddannelsen består af 40 procent praktik, så de studerende oplever tidligt, at der er travlt, og det har jo indflydelse på, om man har lyst til at arbejde som sygeplejerske.",Peter Boier,Indland,2020-08-23T04:30:00+00:00,https://www.dr.dk/nyheder/indland/hver-fjerde-nye-sygeplejerske-tvivler-paa-fremtid-i-faget-og-det-har-intet-med,DR
Regeringen vil uddanne 2.000 flere sygeplejersker - men der skal stadig spares,"Det møder kritik fra flere sider, at det omstridte omprioriteringsbidrag fastholdes.",Socialdemokratiet vil fjerne omprioriteringsbidraget DF: Besparelserne skal stoppe - senest i 2022,"Det burde måske vække glæde, at sundhedsminister Ellen Trane Nørby (V) i går proklamerede, at der frem mod 2020 skal uddannes 2.000 flere sygeplejersker. Men knap nok har støvet fra regeringens præsentation af sit sundhedsspil lagt sig, før visionen om flere sygeplejersker møder kritik fra blandt andet sygeplejerskernes egen fagforening, Dansk Sygeplejeråd. Regeringen fastholder nemlig det omstridte omprioriteringsbidrag, der betyder, at professionshøjskolerne skal skære to procent af deres udgifter årligt frem mod 2020. Med det øgede optag vil uddannelserne i alt få flere penge, men der vil stadig forenklet sagt skulle spares to procent per studerende. - Det, man gør i øjeblikket, er, at man fjerner så mange penge fra sygeplejerskeuddannelsen, at forudsætningerne for at gennemføre en god uddannelse bliver forringet år til år. Det burde man sætte en stopper for, hvis man virkelig gerne vil uddanne mange flere dygtige sygeplejersker, siger formand i Dansk Sygeplejeråd, Grete Christensen. Fagforeningensbossen pointerer dog, at hun er glad for, at regeringen har sat sig et mål om flere sygeplejersker, da der allerede nu er et væld af ledige stillinger, hvilket kun vil blive forværret frem mod 2025. Til den tid kommer der til at mangle 6.000 sygeplejersker ifølge Dansk Sygeplejeråds egen analyse. Men det vil kunne få store konsekvenser for både sygeplejerskernes niveau og for antallet af studerende, der bliver færdiguddannet, hvis man ikke følger visionen om flere sygeplejersker op med en brat stopper for besparelserne. - I øjeblikket oplever jeg, at man forringer rammerne for uddannelsen og for de studerende i en sådan grad, at vi risikerer et væsentligt større frafald. Besparelserne er kommet over en kant, hvor det overhovedet ikke hører hjemme, siger Grete Christensen. Hos Professionshøjskolen Absalon i Roskilde oplever man toprocentsbesparelsen hver eneste dag. - Vi vil selvfølgelig gerne uddanne flere sygeplejersker, når det er det, som der er brug for. Så vi glæder os til at se regeringens udspil og detaljerne i det. Hvis ompriorteringsbidraget fortsætter, så er det selvfølgelig noget, vi skal i dialog med regeringen om, siger Camilla Wang, der er rektor på skolen og næstformand for Danske Professionshøjskoler. Hos Folketingets største parti, Socialdemokratiet, går man selv til valg på et løfte om 1.000 flere sygeplejersker. Her går man dog skridtet videre og fastslår, at omprioriteringsbidraget kommer til at være en saga blot, hvis partiet vinder regeringsmagten ved det kommende folketingsvalg. - Det omprioriteringsbidrag, der ligger på sygeplejerskeuddannelserne i dag, er med til at forringe uddannelsen, og derfor skal vi have det fjernet øjeblikkeligt. Det kan forbedre vilkårene for de studerende, og vi vil kunne få væsentligt mere positive studerende fra begyndelsen af, siger partiets sundhedsordfører, Flemming Møller Mortensen, og fortsætter: - Vi bliver simpelthen nødt til at se på, hvordan forholdene for professionshøjskolerne generelt kan forbedres. Som socialdemokrater vil vi øjeblikkeligt kaste os ind i en drøftelse af, hvad vi kan gøre både kortsigtet og på langt sigt, hvis vi får regeringsmagten, siger han og fortæller, at Socialdemokratiet gerne vil deltage i forhandlingerne om sundhedsreformen, hvis de bliver inviteret. Hos regeringens støtteparti, Dansk Folkeparti, fortæller finansordfører René Christensen, at partiet selv tog spørgsmålet om flere sygeplejersker op i finanslovsforhandlingerne. Ifølge ordføreren betød det helt konkret, at det blev skrevet ind i finansloven, at skoler, der ønsker et større optag, skal have mulighed for det. René Christensen, hvordan kan du forsvare, at I kræver, at uddannelserne skal spare to procent om året, samtidig med at de skal uddanne flere sygeplejersker? - Forrige år fjernede vi jo omprioriteringsbidraget på hele sundhedssektoren. I den seneste finanslov fjernede vi omprioriteringsbidraget på erhvervsskolerne. Og der er heller ingen tvivl om, at vi skal se på, om den aftale, der gælder omprioriteringsbidrag på professionshøjskolerne og de videregående uddannelser frem til 2022, om det er den rigtige. Vi mener helt klart, at det skal stoppe – i hvert fald i 2022, siger han. Men er det et krav fra jer i forhandlingerne om sundhedsudspillet, at omprioriteringsbidraget på sygeplejeuddannelsen skal fjernes? - Det har været sådan tidligere – og nu må vi se, om det kommer til at passe ind her – men det, der har ligget i kortene, er, at vi er begyndt at arbejde med det frem mod den kommende finanslov for 2020. Her skal vi se på, om det eventuelt skal justeres eller fjernes, siger han og fortæller, at en beslutning skal tages på et oplyst grundlag: - Vi var med til at indføre omprioriteringsbidraget for at sige til de her statslige institutioner og skoler, at de skulle se på, hvordan de driver deres institution og se, om de kan gøre det bedre. Og de to procent er jo ikke faldet ned i et sort hul. Det er jo penge, vi blandt andet har brugt på sundhedsområdet.",Emil Søndergård Ingvorsen,Politik,2019-01-17T20:01:00+00:00,https://www.dr.dk/nyheder/politik/regeringen-vil-uddanne-2000-flere-sygeplejersker-men-der-skal-stadig-spares,DR
Kurerer halsbetændelse og vejer babyer: Flere sygeplejersker sætter sig bag lægens bord ,"Flere sygeplejersker og andet sundhedspersonale sikrer, at der fortsat er nok læger til patienterne flere steder i landet.",Én læge kan tage flere patienter Flere sygeplejersker vil aflaste lægen i fremtiden,"Cecilie Aaskov Widiendahl døjer med en dårlig skulder, og derfor er hun taget til læge i Borris ved Skjern. Men i stedet for lægen er det en sygeplejerske, som tager imod hende i klinikken. Her arbejder nemlig også tre sygeplejersker og en lægesekretær. Sådan er det efterhånden mange steder i Danmark. Der mangler læger, så flere sygeplejersker, lægesekretærer og andet praksispersonale myldrer ind i lægehusene. Her løser de opgaver, som lægen tidligere tog sig af. Det kan for eksempel være børneundersøgelser, behandling af halsbetændelse og rutinekontroller af kronisk syge patienter. I lægehuset i Borris tager de sig af 2.800 patienter. Det kunne ganske enkelt ikke lade sig gøre uden det ekstra personale. - Det er alfa og omega, hvis vi skal passe alle patienter. Det ville jeg ikke kunne gøre alene, forklarer Martin Aagaard Poulsen, praktiserende læge. - Så skulle vores patienter varetages af noget andet, og det ville typisk være en regionsklinik med skiftende læger, siger han. Som patient er Cecilie Aaskov Widiendahl helt tryg ved, at sygeplejersker aflaster lægen og løser opgaver for ham. - Jeg synes, det er fint. Det gør, at jeg kan blive set hurtigt, når jeg har brug for det, og at jeg ikke skal vente en uge, fordi jeg skal ind til en læge, siger hun. - Og jeg mener ikke, at behandlingen bliver dårligere af, at jeg bliver set af en sygeplejerske først, siger Cecilie Aaskov Widiendahl. Siden 2011 er der tre procent færre praktiserende læger i Danmark. Til gengæld er der kommet tre procent flere sygeplejersker og andet praksispersonale i de danske lægehuse. I en tid med lægemangel er det en udvikling, vi skal være glade for, forklarer professor i sundhedsøkonomi fra Syddansk Universitet Jes Søgaard. - Det gør simpelthen, at lægedækningen er større, end den ellers ville have været. Særligt i områder, hvor der er knaphed på praktiserende læger, er det en kæmpe fordel, siger han. Foreningen Danske Patienter hilser udviklingen velkommen. - Vi ser, at det kan løfte kvaliteten, fordi fysioterapeuter og sygeplejersker kan byde ind med nogle af de ting, som patienterne efterspørger i dag. Det kan også give en lettelse af almen praksis, som der er brug for i dag, for de er pressede på tid, siger vicedirektør Annette Wandel. Arbejdsfordelingen er helt klar på klinikken i Borris. Sygeplejersken kan hjælpe med mangt og meget lige fra at lægge gips på en arm til at måle blodtryk, men det er kun lægen, der stiller diagnoserne. Og hvis der opstår den mindste tvivl, kalder sygeplejersken altid lægen ind. - Når vi har lægemangel, skal lægerne bruges til det, de er bedst til: at diagnosticere. Så er der en masse andet håndværk, som det er helt relevant at bruge andre folk til, siger praktiserende læge Martin Aagaard Poulsen. Sygeplejerske Eva Stensig er glad for sit job i lægepraksissen, som hun finder udfordrende og spændende. - Det er også vigtigt, at man som sygeplejerske føler sig tryg i det, og det gør jeg helt klart. Afstanden til lægen er meget kort, siger hun. I fremtiden vil vi møde mere praksispersonale, når vi tager til lægen, spår professor Jes Søgaard. I dag er der typisk 2-2,5 ansatte per praktiserende læge, men der findes klinikker, hvor der er op til 5-6 ansatte for hver praktiserende læge. - Så der er basis for en meget videre udvikling på det her område, siger han. Danskere bliver ældre og får flere kroniske og langvarige sygdomme, som kræver hyppige besøg og kontroller hos lægen. - Lige præcis dér er sygeplejersker, diætister og andet praksispersonale ekstra dygtige, fordi der er tale om rutinemæssige opgaver, som de varetager mindst ligeså godt som den praktiserende læge selv, siger Jes Søgaard.",Rasmus Gade Østergaard,Midt- og Vestjylland,2019-10-07T13:59:00+00:00,https://www.dr.dk/nyheder/regionale/midtvest/kurerer-halsbetaendelse-og-vejer-babyer-flere-sygeplejersker-saetter-sig,DR
Læger og sygeplejersker tager godt imod sundhedsudspil,"Flere i fuldtidsarbejde vil dog kræve mere løn og bedre arbejdsvilkår, mener formand.",Læger: Godt med mere uddannelse Sygeplejersker: Tiltrængt udspil 'Flere i fuldtidsjob kræver økonomisk gulerod',"Hvis det står til regeringen, skal der i fremtiden uddannes langt flere sygeplejersker og læger. Det er en udmelding, der glæder både praktiserende læger og landets sygeplejersker. - Vi er glade for, at regeringen tager fat på at løse de store problemer, der er med personalemangel og dårligt arbejdsmiljø i sundhedsvæsenet, siger Grete Christensen, der er formand for Dansk Sygeplejeråd. Ifølge sundhedsminister Ellen Trane Nørby (V) skal de flere hænder i sundhedssektoren være med til kvalitetssikre behandlingen. Sådan lyder et af elementerne i regringens udspil, som ministeren netop har præsenteret. - Med sundhedsreformen lægger vi op til, at vi skal have flere hænder ude i sundhedsvæsenet, siger Ellen Trane Nørby. Især ønsket om mere uddannelse indenfor almen medicin bliver godt modtaget hos de praktiserende læger. Særligt udmeldingen om, at regeringen vil oprette 100 ekstra hoveduddannelsesstillinger og ekstra introstillinger i almen medicin, glæder Christian Freitag, der er formand for Praktiserende Lægers Organisation (PLO). - Udspillet fra regeringen vil på længere sigt betyde, at alle borgere kan få deres egen familielæge, og at det frie lægevalg kan blive genoprettet, siger han. Samtidig understreger de praktiserende lægers formand, at der skal handling bag ordene, hvis der skal sikres ensartet lægebehandling for patienter i hele landet. - Regeringens målsætninger er meget ambitiøse og vil kræve, at vi bliver væsentligt flere læger og ansatte i almen praksis, siger Christian Freitag. Også hos sygeplejerskerne er der opbakning og ros til regeringen. Formand for Dansk Sygeplejeråd Grete Christensen mener, at det er på høje tid, at der bliver taget hånd om de mange udfordringer, sundhedspersonalet i dag står med. - Vi er nødt til at skaffe flere sygeplejersker for at kunne lette arbejdspresset, og det skaber regeringens initiativer mulighed for, siger hun. Når regeringen frem mod 2022 vil øge optaget på sygeplejerskeuddannelsen med 2.000 studerende, så kan det være med til at afhjælpe manglen på personale, siger Grete Christensen. - Det går ud over både patienterne og den faglige stolthed, når sygeplejersker ikke har mulighed for at levere den kvalitet, der er brug for. Derfor er det en rigtig god ide, at man vil øge optaget på uddannelsen. Det kan vi ikke komme hurtigt nok i gang med, lyder det fra formanden. Regeringens ønske om, at flere sygeplejesker skal arbejde fuldtid frem for deltid, er sygeplejerskernes formanden dog mere skeptisk over for. I dag arbejder mere end halvdelen af de cirka 53.500 kommunalt og regionalt ansatte sygeplejersker kun på deltid. Men det vil kræve en økonomisk gulerod i form af mere løn og bedre arbejdsvilkår at få sundhedspersonalet til at sige ja til flere timer og længere vagter, lyder det fra Grete Christensen. - Den dialog indgår vi meget gerne i. For vi ved, at mange sygeplejersker på deltid ville overveje at gå op i tid, hvis den økonomiske gevinst var større og arbejdsmiljøet blev bedre, siger hun.",Alexander Hecklen,Penge,2019-01-18T13:09:00+00:00,https://www.dr.dk/nyheder/penge/laeger-og-sygeplejersker-tager-godt-imod-sundhedsudspil,DR
,,,,,,,https://www.dr.dk/nyheder/tema/sundhedsreform,DR
"5 ting i sundhedsreformen, du skal bide mærke i",Flere sygeplejersker og ni milliarder ekstra til sundhedsområdet er blandt initiativerne.,,"Regeringen med statsminister Lars Løkke Rasmussen (V) i spidsen og Dansk Folkeparti præsenterede i dag en reform på sundhedsområdet. Forhandlingerne har stået på i flere måneder, efter at VLAK-regeringen i januar fremlagde sit sundhedsudspil. Den endelige reform har mange lighedspunkter med regeringens udspil, men adskiller sig også på flere punkter. Reformen vil ifølge regeringen og Dansk Folkeparti blive gennemført, såfremt partierne bag aftalen kan mønstre et flertal efter folketingsvalget, der skal afholdes senest 17. juni i år. Her er nogle af hovedpunkterne i aftalen: De nuværende fem regionsråd skal nedlægges, så der ikke længere afholdes politisk valg til regionerne. Regeringen skal udstikke den overordnede retning for sundhedsvæsenet i samarbejde med Folketinget, og fem nye sundhedsforvaltninger skal stå for driften af sygehusene og akutberedskabet. Geografien vil være som de fem nuværende regioner. En politisk udpeget bestyrelse med navnet 'Sundhedsvæsen Danmark' vil blive placeret i Aarhus. Den skal holde styr på sundhedsvæsnets økonomi. 21 sundhedsfællesskaber etableres desuden omkring landets akutsygehuse. Med disse vil regeringen og Dansk Folkeparti sikre sammenhæng og nærhed. Der skal være bedre kompetencer i det nære sundhedsvæsen og nye moderne sundhedshuse. I hvert af disse 21 fællesskaber skal der vælges et patient- og pårørenderåd, som skal rådgive i forhold til den videre udvikling af sundhedsfællesskaberne. Medlemmerne af disse råd vælges som enkeltpersoner ved direkte valg, og alle borgere kan stille op. Alle kommuner skal repræsenteres i de nye sundhedsfællesskaber ved borgmestre og sundhedsudvalgsformænd. Der prioriteres ni milliarder ekstra til sundhedsområdet. Heraf afsættes 8,5 milliarder kroner til en Nærhedsfond fra 2020 frem til 2025. Det erklærede mål med initiativet er at øge kapaciteten og løfte kvaliteten hos de praktiserende læger og kommunerne. Dermed skal patienterne få en sammenhængende behandling tæt på boligen og derved undgå unødvendige sygehusbesøg. Fondens 8,5 milliarder fordeles med fire milliarder til investeringer og 4,5 milliarder til drift. I regeringens oprindelige udspil til en sundhedsreform fra januar var der afsat seks milliarder til denne fond. Der fastsættes nationale, bindende retningslinjer om indretningen af akutområdet i hele landet. Hermed vil regeringen og Dansk Folkeparti sikre, at patienten kan forvente samme behandling ved akutsygdom, uanset hvor de er i landet. Et nyt fælles, landsdækkende lægevagtnummer 113 indføres. Det nye nummer skal supplere 112, som fortsat skal bruges, når der er akut livsfare. Nummeret erstatter blandt andet 1813-nummeret, som i dag findes i Region Hovedstaden. Regeringen og DF vil desuden sikre flere ambulancer og akutbiler i områder med særlige behov. Regeringen og Dansk Folkeparti vil med reformen komme manglen på sygeplejersker til livs. Derfor skal der mellem 2019-2022 uddannes 2.000 flere sygeplejersker sammenlignet med perioden 2015 - 2018. Desuden bliver der i reformen lagt op til, at flere sygeplejersker, som i dag er på deltid, skal arbejde på fuldtid. Flere læger skal desuden uddannes. Det drejer sig konkret om 160 ekstra hoveduddannelsesforløb i 2019 og 2020 i forhold til den oprindelige plan for 2018-2020. Som et led i ønsket om at aflaste de praktiserende læger, lægger regeringen og Dansk Folkeparti i reformen op til, at man fra 2021 ikke længere skal have en henvisning for at gå til fysioterapeut. Derfor kan man som borger henvende sig direkte ved fysioterapeuten med tilskud fra det offentlige. Der indføres dog begrænsning, så man som patient maksimalt kan gå til fysioterapeut fem gange om året uden en henvisning. Hvis man har brug for mere fysioterapi, så kræver det en henvisning fra lægen ligesom i dag.",Lasse Bastian Larsen,Politik,2019-03-26T10:13:00+00:00,https://www.dr.dk/nyheder/politik/5-ting-i-sundhedsreformen-du-skal-bide-maerke-i,DR
79 nye coronatilfælde det seneste døgn,"Der er yderligere to indlagt på intensiv, viser tal fra SSI.",Smittet på rejser,"Der er registreret 79 nye tilfælde af smitte med coronavirus det seneste døgn. Det viser seneste opgørelser fra Statens Serum Institut. For syvende dag i træk er der under 100 smittede i Danmark. Antallet af indlagte er stabilt på 21. Til gengæld er antallet af coronapatienter, der er indlagt på intensivafdeling, steget med to til fire. Alle fire ligger i respirator. De seneste smittetal viser, at der er godt styr på coronaepidemien i Danmark, og at der i øjeblikket ikke er noget, der tyder på, at den er på vej op igen. Det siger ledende overlæge og professor fra Aarhus Universitetshospital Lars Østergaard til Ritzau. Forklaringen på, at smittetallene var højere i starten af august, kan være, at en del har været ude at rejse. Det kan have bragt ""lidt mere smitte med sig"", siger Lars Østergaard. - Vi har også set nogle udbrud i eksempelvis Aarhus, som der nu er styr på igen, og hvor smittetallet er vendt tilbage tilbage til noget, der minder om det, der er i resten af Danmark. Det seneste døgn er der ikke nogle nye dødsfald blandt coronapatienterne. I alt er 624 personer blevet registreret døde med coronavirus i Danmark, siden pandemien brød ud.",Mathilde Bugge,Indland,2020-08-29T12:05:00+00:00,https://www.dr.dk/nyheder/indland/79-nye-coronatilfaelde-det-seneste-doegn,DR
Regeringen vil sikre flere praktiserende læger og flere sygeplejersker på fuld tid,"For at sikre en bedre lægedækning, skal der oprettes flere stillinger i almen medicin.",Vil tilbyde flyttepakke til praktiserende læger Flere sygeplejersker skal arbejde på fuld tid,"Danskernes adgang til en praktiserende læge skal sikres ved at få flere læger til at arbejde i almen praksis. Det er hovedbudskabet i regeringsudspillet ""Flere hænder og større arbejdsglæde"", som er næste led i regeringens sundhedsreform. Et udspil, som sundhedsminister Ellen Trane Nørby (V) netop har præsenteret. Regeringen foreslår, at der ekstraordinært oprettes op mod 320 flere introduktionsstillinger i almen medicin. - For at sikre en bedre lægedækning i hele landet. - Med sundhedsreformen lægger vi op til, at vi skal have flere hænder ude i sundhedsvæsenet. Et andet initiativ, der skal skaffe flere praktiserende læger, er afskaffelse af den såkaldte seksårsregel. Reglen betyder, at der i udgangspunktet ikke må gå mere end seks år, fra en læge har første dag i den kliniske basisuddannelse til hoveduddannelsen i et speciale påbegyndes. Men det kan også betyde, at yngre læger ikke når at blive specialiseret, inden de falder for reglen. Regeringen vil desuden gøre det muligt at søge orlov fra lægestillinger på sygehuse, så man kan slå sig ned som almen praktiserende læge. - Vi må konstatere, at der er nogle steder i landet, hvor det ikke er manglende lyst, men problemer, der gør, at man ikke kan få en praktiserende læger. Derfor må vi tage alternative initiativer i brug. Det er vi villige til fra regeringens side. Konkret overvejer regeringen at tilbyde lægerne en ""flyttepakke"", der gør det mere attraktivt for lægerne at tage et job i eksempelvis udkantsområder. - Det er en opgave, der ikke er blevet løst endnu, lyder erkendelsen fra sundhedsministeren og fortsætter: - Vi kan ikke trylle flere medarbejdere frem. Der er ingen lette løsninger. Vi vil gå frivillighedens vej og forsøge at gøre det mere attraktivt at være almen praktiserende læge, siger Ellen Trane Nørby. Initiativerne er også tænkt at skulle skaffe flere sygeplejersker og sosu-assistenter. Regeringen vil særligt arbejde for, at flere sygeplejersker arbejder på fuld tid. I dag arbejder mere end halvdelen af de cirka 53.500 kommunalt og regionalt ansatte sygeplejersker kun på deltid. Regeringen vil have flere af dem til at gå op i tid og arbejde fuldtid, og de vil nu diskutere med arbejdsmarkedets parter, hvordan det kan ske. Regeringen har derudover allerede meldt ud, at den vil øge optaget på sygeplejerskeuddannelsen med 2.000 studerende frem til 2022. Samlet indeholder regeringens udspil 25 nye initiativer, der skal sikre mere sundhedspersonale. Regeringen har samlet afsat 100 millioner kroner i år til at rekruttere flere læger og sygeplejersker.",Nicolas S. Nielsen,Politik,2019-01-18T10:01:00+00:00,https://www.dr.dk/nyheder/politik/regeringen-vil-sikre-flere-praktiserende-laeger-og-flere-sygeplejersker-paa-fuld-tid,DR
Årets varmeste dag - og hedebølgen fortsætter,Ifølge DMI har søndag overgået fredag og er nu årets varmeste dag. Det skriver DMI på Twitter.,Varmen fortsætter,"Søndag blev årets hidtil varmeste dag. Det skriver DMI på Twitter. DMI har målt 32,4 grader i Københavns- og Frederiksberg Kommune. Samtidigt er der målt hedebølge i 73 procent af landet. I 98 procent af landet er der konstateret varmebølge. - Varme- og hedebølgen dækker over 50 procent af Danmark og er hermed landsdækkende, skriver DMI. En hedebølge er, når temperaturen kommer over 28 grader tre dage i stræk. Allerede torsdag advarede DMI om, at det kunne blive endog meget varmt i weekenden. Lørdag blev der målt 31,8 grader i Tønder- og Aabenraa Kommune, hvilket dog ikke kunne overgå fredagens 32,0 grader målt i Ringkøbing-Skjern Kommune. Varmen ser samtidigt ud til at fortsætte, fortæller vagtchef ved DMI Martin Lindberg. - Det ser ud til, at vi får lidt lavere temperaturer, når vi kigger på luftmassen i 1,5 kilometers højde. Men hvor høj temperaturen vil være ved jordoverfladen kommer meget an på vinden, siger han. Temperaturen kan blive holdt nede af søbriser, hvor køligere luft fra havet bliver trukket ind over land af høje temperaturer her. - I morgen eftermiddag ligner det, at temperaturen vil være op til 30-32 grader i det vestlige Sjælland, 32-33 grader i Sønderjylland og op til 30 på Fyn. - Der er usikkerhed, men jeg regner med, at vi får en rigtig varm dag i morgen, siger Martin Lindberg søndag. DMI's modeller indikerer, at varmen kan fortsætte specielt i det sydvestlige Danmark, mens det forventes at blive køligere i den østlige del af landet. - Men jeg tror, at varmebølgen vil bestå hele næste uge. Næste weekend kan det bliver mere ustabilt, men vi må se, hvor sejlivet højtrykket er, siger vagtchefen. /ritzau/",,Indland,2020-08-09T17:30:00+00:00,https://www.dr.dk/nyheder/indland/arets-varmeste-dag-og-hedebolgen-fortsaetter,DR
Rigspolitiet nedlægger over 200 stillinger,"Rigspolitiet nedlægger cirka 240 stillinger i løbet af 2020, oplyser rigspolitichefen. ",Store sager hos Søik Øget optagelse på uddannelse,"Rigspolitiet nedlægger cirka 240 stillinger i løbet af 2020, oplyser rigspolitichef Jen Henrik Højbjerg. Lønsummen fra 90 stillinger skal overgå til styrkelse af Bagmandspolitiet, der også mindre mundret kaldes Statsadvokaten for Særlig Økonomisk og International Kriminalitet (Søik). Ud over de 90 stillinger skal der fjernes i omegnen af 150 stillinger blandt Rigspolitiets ansatte. Det skal ske i takt med, at flere opgaver lægges ud til de 12 politikredse. - Man har de senere år uddannet flere betjente - mange betjente - og har styrket den operative kapacitet og øget antallet af betjente i kredsene. Den udvikling betyder, at der i 2020 vil være behov for tilpasninger af personalet i Rigspolitiet, siger Jens Henrik Højbjerg. De senere års store sager om hvidvask og svindel med udbytteskat har trukket store veksler på Søik. Søik hører under Rigsadvokaten, ikke Rigspolitiet. Men pengene til at styrke Søik skal altså hentes hos Rigspolitiet. - Søik skal i 2020 tilføres 45 millioner kroner fra Rigspolitiet, og det svarer i lønsum til cirka 90 medarbejdere, som så skal findes i Rigspolitiet, siger Jens Henrik Højbjerg. Den anden del af besparelserne hænger ifølge Jens Henrik Højbjerg sammen med, at der i de senere år er opstået et større behov for politiuddannet personale. Det skyldes terrortruslen, bevogtningen af grænserne samt et stigende krav om synligt politi - det er det, som politiet kalder den ""tryghedsskabende indsats"". Behovet skyldes også, at der i begyndelsen af den politiske rammeaftale, som politiet er underlagt - flerårsaftalen fra 2015-2019 - i begyndelse var mange politifolk, som forlod korpset. For at lappe det hul ansatte man flere civile, men samtidig har man øget optaget på politiuddannelsen. - Derfor har vi vidst, at der var behov for at nedjustere antallet af civile, efterhånden som de større årgange på politiets basisuddannelse er blevet færdiguddannet, lyder det fra Rigspolitichefen. Hvilke stillinger der bliver tale om, og hvor mange det nøjagtigt bliver, er endnu ikke bestemt. /ritzau/",,Indland,2020-01-13T12:08:00+00:00,https://www.dr.dk/nyheder/indland/rigspolitiet-nedlaegger-over-200-stillinger,DR
"Rektor: Færre vil være sygeplejerske, pædagog og lærer, hvis vi ikke længere må reklamere for det","Rektor kalder spareforslag på uddannelsesreklamer for ""paradoksalt"".",Færre ansøgere Minister var med i reklamekampagne i februar Minister: Reklamer løser ikke problemet,"Reklamer for gymnasier og videregående uddannelser er ""løbet løbsk"", og de skal skæres væk. Sådan lyder det fra uddannelses- og forskningsminister Ane Halsboe-Jørgensen (S). I stedet skal de 550 millioner kroner, som uddannelserne bruger på markedsføring bruges på regeringens 20 nye nærpolitistationer. Det kommer bag på professionshøjskolerne, der blandt andet uddanner landets sygeplejersker, lærere og pædagoger. Regeringen vil ansætte 1.000 flere sygeplejersker de kommende år, og SF står stejlt på at få flere pædagoger i landets institutioner. - Det er overraskende, at man nu vælger at skære her, fordi det lige præcis er nogle politiske dagsordener, man i øvrigt prøver at fremme, siger Camilla Wang, der er rektor på professionshøjskolen Absalon. Men der bliver færre unge, som står klar til at uddanne sig til de brancher, som til gengæld skriger på ny arbejdskraft. Da antallet af ansøgere til professionsuddannelserne faldt igen sidste år, sagde Ane Halsboe-Jørgensen. - Jeg er minister i en regering, der rigtig gerne vil styrke vores nære velfærd. Og der er det selvfølgelig et problem, at interessen for pædagog- og sygeplejerskeuddannelsen falder. Men med det nye reklamestop, bliver det kun værre, advarer rektor Camilla Wang. Hun mener, professionshøjskolerne bliver taberne i et reklamefrit studievalg, hvor de unge synes, universiteterne er mere attraktive. - En større og større andel af dem, der kommer med gode karakterer, søger mod universiteterne. Så vi mangler både ansøgere, men vi mangler også at få den relativt rigtige andel af de rigtig fagligt dygtige studerende, siger Camilla Wang. Hun peger desuden på, at mindre information og kontakt med kommende studerende vil øge antallet af studerende, der vælger forkert, og i sidste ende dropper ud. I februar i år var ministeriet selv med til at køre en stor reklamekampagne for at få flere til at søge ind på netop professionsbachelor-uddannelserne. - Jeg håber, at de unge, der står over for at skulle søge uddannelse, har blik for de mange gode velfærdsuddannelser, sagde Ane Halsboe-Jørgensen dengang i en pressemeddelelse om den nye reklamekampagne, som blev lavet blandt andet i samarbejde med professionshøjskolerne. Kampagnen havde farverige bannere og videoer med studerende, der fortalte om værdien af at læse til sygeplejerske, lærer eller pædagog. - Det kan jo virke en lille smule paradoksalt. Med kampagnen anerkendte man, at der er brug for en stor indsats for at synliggøre den her uddannelsesvej. Nu er det ligegyldigt og overflødigt, siger Camilla Wang. Ministeriet betalte ikke penge til kampagnen. Ane Halsboe-Jørgensen anerkender, at det er nødvendigt at reklamere, men kun fordi alle andre reklamerer. Det er derfor, at alle videregående udannelser nu skal sløjfe markedsføringsbudgettet. - Vi skal i fællesskab træde et skridt tilbage fra det. Det kan den enkelte uddannelsesinstitution ikke gøre. Hvis naboinstitutionen reklamerer, bliver man også selv nødt til det, siger Ane Halsboe-Jørgensen, som dog ikke vil bekræfte, om der er et decideret forbud mod at reklamere på vej. Men derfor er der stadig brug for at få flere unge til at søge ind i på professionshøjskolerne i stedet for universiteterne. Markedsføring er bare ikke måden at gøre det på, siger ministeren. - Vi skal gøre en kæmpe fælles indsats for fortsat at fortælle, hvor vigtige de her faggrupper er. Men det er meget mere end bare reklamer, der skal til, siger hun. I stedet handler det blandt andet om at skabe mere respekt om fagene. - Jeg tror, at i det øjeblik den faglighed får en større respekt, som den fortjener, men også at uddannelserne får et løft, så vil det også være mere attraktivt for vores unge at søge den her vej, siger Ane Halsboe-Jørgensen. Sygeplejerske- og pædagogudannelserne er fortsat nogle af de største uddannelser herhjemme, men det er stadig ikke nok. De fleste uddannelse oplevede en stigning i antallet af ansøgere i 2020 på grund af coronaepidemien, og tallene afviger fra den falende tendens. I stedet for reklamer skal den centrale studievejledning StudievalgDanmark hjælpe de studerende med både at søge uddannelser i hele landet, men også i højere grad at få øjnene op for de såkaldte velfærdsuddannelser. Det har StudievalgDanmark fået tilført ekstre 20 millioner kroner til over de næste to år. Spareforsalget på reklamekronerne er en del af de første forhandlinger om ny politireform, som lige nu foregår i Justitsministeriet.",Agnete Finnemann Scheel,Indland,2020-08-27T11:02:00+00:00,https://www.dr.dk/nyheder/indland/rektor-faerre-vil-vaere-sygeplejerske-paedagog-og-laerer-hvis-vi-ikke-laengere-maa,DR
Sygeplejersker er også frustrerede over Sundhedsplatformen ,"Regionsrådet i Region Sjælland fået at vide, at københavnske sygeplejersker er glade for nyt it-system, men det er ikke rigtigt, siger Dansk Sygeplejeråd.",Arrogant at henvise til lægers manglende it-kendskab Sommerfugle i maven,"Til november skal tusindvis af ansatte på sygehusene i Region Sjælland sætte sig ind i det nye it-system, Sundhedsplatformen. Systemet er hentet fra USA og har gennem flere måneder skabt store problemer på sygehusene i Region Hovedstaden, hvor systemet blev implementeret først. Efter et temamøde om Sundhedsplatformen i Region Sjælland, sagde Socialdemokratiets gruppeformand, Jan Hendeliowitz, at han har fået forsikring om, at børnesygdommene med systemet er overstået, og at sygeplejerskerne i hovedstaden er særdeles glade for Sundhedsplatformen. Ifølge Jan Hendeliowitz er det især de ældre læger, der er utilfredse med, at de skal bruge meget tid på at taste oplysninger ind på computerne. Men den udlægning holder slet ikke, siger næstformand i Dansk Sygeplejeråd, Dorte Steenberg. Hun får mange indberetninger fra sygeplejersker i hovedstaden, der langtfra er tilfredse: - Børnesygdommene er langt fra overstået. Det er arrogant at henvise til lægers manglende it-kendskab. Mig bekendt har mange læger stort kendskab til it. Det handler om noget så elementært som vores daglige arbejde og mulighed for at arbejde sammen tværfagligt, siger hun og tilføjer: - Det er blevet meget vanskeligt efter Sundhedsplatformen. Til Dansk Sygeplejeråds udtalelser siger Jan Hendeliowitz, at han kun kan forholde sig til de oplysninger, som han har fået på et lukket møde. Han ønsker ikke at forholde sig yderligere til udtalelserne. Formanden for Region Sjællands sundhedsudvalg, den konservative Chr. Wedell-Neergaard, lover at lytte til personalet. - Vi bliver nødt til at lytte til medarbejdernes bekymringer. Systemet skal indrettes, så det passer til deres behov. Der må ikke gå hele eller halve år, før problemerne rettes. Det er vi meget opmærksomme på. Han siger også, at medlemmerne af regionens sundhedsudvalg er opmærksomme på, at det tager længere tid at lære it-systemet at kende, end man troede i første omgang: - Vi sætter massivt ind med superbrugere, så overgangen bliver så god som overhovedet muligt for både personale og patienter, siger han. Chr. Wedell-Neergaard fortæller desuden, at han har ""lidt sommerfugle i maven"". Han er blevet klar over, at det er sværere at tage Sundhedsplatformen i brug, end regionsrådet først troede. Samtlige sygehuse i Region Sjælland tager Sundhedsplatformen i brug på én gang til november.",Henny Mortensen,Sjælland,2017-05-16T07:15:00+00:00,https://www.dr.dk/nyheder/regionale/sjaelland/sygeplejersker-er-ogsaa-frustrerede-over-sundhedsplatformen,DR
Omkring 200.000 hviderussere råbte 'gå af!' til Lukasjenko: Præsidenten set med riffel i hånden,Massive demonstrationer for at få præsident Lukasjenko til at træde tilbage i Hviderusland.,To uger med demonstrationer Lukasjenko i defensiven,"- Gå af! Gå af! Gå af! Sådan lød de hviderussiske demonstranters svar, hver gang politiet i går forsøgte at sætte demonstranterne på plads. Den hviderussiske hovedstad Minsk var fuldstændig rød og hvid dagen igennem i går. Demonstranterne har taget farverne fra landets gamle flag til sig, og iført dem marcherede de gennem hovedstadens gader og ned til Uafhængighedspladsen. På et tidspunkt fløj en helikopter tæt hen over dele af demonstrationen, for der efter at flyve i retning af præsidentpaladset. Senere på dagen florerede der videoer af præsident Lukasjenko, der træder ud af selv samme helikopter, mens han angiveligt bærer rundt på en stor riffel. I videoen her under kan man se, Aleksandr Lukasjenko, der angiveligt går rundt med en riffel, kort efter han er fløjet hen over demonstrationen. - De flygtede som rotter, skulle Aleksandr Lukasjenko have sagt, da han fløj hen over demonstrationen. Selv om gårsdagens demonstration egentlig var blevet forbudt af styret, så kunne uropolitiet ikke stoppe folkemasserne, da de titusinder af demonstranter begyndte at nå frem til Uafhængighedspladsen. - Der findes ikke en hurtig løsning på vores problemer. Jeg beder til, at alle fortsætter med at demonstrerere i en månd, to måneder. Jo mere vi demonstrerer, jo mere udmatter vi dem, lød det fra demonstranten Igor Fatykhov på vej hen mod Uafhængighedspladsen. Demonstrationerne begyndte for godt to uger siden, da Aleksandr Lukasjenko erklærede sig for vinder af præsidentvalget. Oven i købet med hele 80 procent af stemmerne. Men det var der ikke mange hviderussere, der troede det mindste på, og mange gik derfor omgående på gaden. Flere tusinde blev fængslet, og mange fik voldsomme tæsk. Der har ikke været nogen meldinger om vold mod demonstranterne ved gårsdagens demonstration. Den hviderussiske præsident, Aleksandr Lukasjenko, har siddet på magten i landet i 26 år, og aldrig har han været så presset, som han er nu. Situationen har fået præsidenten i defensiven. I går besøgte han en militærbase i den vestlige del af landet. Her gav han udtryk for, at tropperne er fuldstændig klar til kamp, og han indikerede i samme ombæring, at han mistænker NATO for at forberede en invasion af Hviderusland. - Faderlandet er i fare, lød det blandt andet fra Aleksandr Lukasjenko. EU har udtalt en skarp kritik af forrige søndags valg i Hviderusland, og samtidig meldt ud, at man vil indføre sanktioner mod centrale personer i det hviderussiske styre.",Thomas Jorsal,Udland,2020-08-24T04:39:00+00:00,https://www.dr.dk/nyheder/udland/omkring-200000-hviderussere-raabte-gaa-af-til-lukasjenko-praesidenten-set-med-riffel,DR
Ny brist i Sundhedsplatformen: Fejl i medicinoplysninger hos 2.310 patienter,"Dybt problematisk at man ikke kan stole på oplysninger fra it-systemet, mener læger og sygeplejersker.",Forkerte oplysninger ødelægger tillid til systemet Region: Ingen patienter burde være i fare,"En fejl i it-systemet Sundhedsplatformen betyder, at der har stået forkerte oplysninger i Det Fælles Medicinkort hos 2.310 patienter i Region Hovedstaden og Region Sjælland. Medicinkortet bruges af læger, sygeplejersker og sundhedspersonale til at orientere sig i, hvilket og hvor meget medicin en patient skal have. Fejlen betyder, at ordinationer har fremgået dobbelt på medicinkortet. Det drejer sig blandt andet om kræftmedicin, fremgår det af en skriftlig orientering fra de to regioner. Det er dybt problematisk, at der er fejl i de oplysninger, som sygeplejerskerne bruger til at udlevere den korrekte medicin til patienterne, siger Ulla Birk Johansen, der er kredsformand for sygeplejerskerne i Kreds Sjælland. - Jeg bliver meget rystet. Jeg bliver urolig på sygeplejerskernes vegne, for de har brug for arbejdsredskaber, der understøtter patienternes sikkerhed. Men jeg bliver også urolig på patienternes vegne, for de skal kunne stole på de ordinationer, de får i sundhedsvæsenet, siger Ulla Birk Johansen. Det er over fire år siden, it-systemet Sundhedsplatformen blev taget i brug på de første hospitaler i Region Hovedstaden og Region Sjælland, og det er langt fra første gang, der er problemer med kommunikationen med Det Fælles Medicinkort. - Det er foruroligende, at vi ikke kan stole på de systemer, som vi nu har haft et par år, siger Ulla Birk Johansen. For Jacob Rosenberg, der er læge på Herlev Hospital og regionsrådsmedlem i Region Hovedstaden for De Konservative, er der ikke meget tillid tilbage til systemet. - Den (tilliden, red.) ligger på et meget lille sted. Det her er endnu en ny fejl, der opstår ud af det blå, og det giver en enorm utryghed for personalet og patienterne, siger han. Risikoen for, at den aktuelle fejl har ført til, at nogle patienter har fået mere medicin, end de burde, er ikke stor, lyder vurderingen fra Thomas Houe, der er sundhedsfaglig vicedirektør i det Akutte Patientsikkerhedsteam hos Region Hovedstaden og Region Sjælland. - Medicinen er udleveret korrekt fra hospitalet, og doseringen på medicinæsken står korrekt. Det er kun i det Fælles Medicinkort, at det står forkert, siger han. Risikoen opstår, i de situationer, hvor ansatte på plejehjem og institutioner udleverer medicin til en borger, siger han. - I de tilfælde, hvor det er andre end patienten selv, der hælder medicinen op, kan man ikke udelukke, at det foretages efter det, der står i det Fælles Medicinkort. Og så er der en potentiel risiko for, at der administreres, så der indtages dobbelt dosis af medicinen, siger han. En del af de ordinationer, der er optrådt dobbelt i medicinkortet, er kræftmedicin, hvor en dobbeltdosis kan være farlig. - Derfor er det selvfølgelig vigtig for os at være sikre på, at der ikke er sket fejl. Vi anser risikoen for at være beskeden, men vi bliver selvfølgelig nødt til at være helt sikre, siger Thomas Houe. Derfor er regionerne nu i gang med at fastlægge, hvilke patienter, der har fået ordineret for meget medicin i deres medicinkort og kontakte dem, der bør have besked. Fejlen berører patienter, der har fået ordineret medicin fra hospitalerne i Region Hovedstaden og Region Sjælland i dagene 16. - 23. juli. Ved en fejl stod der tidligere, at Jacob Rosenberg er fra Liberal Alliance. Han er fra De Konservative, og det er nu rettet.",Ida Nathan,København,2020-08-08T07:00:00+00:00,https://www.dr.dk/nyheder/regionale/hovedstadsomraadet/ny-brist-i-sundhedsplatformen-fejl-i-medicinoplysninger-hos,DR
Lægefaglige selskaber på stribe dropper arbejdsgruppe om omskæring: 'Vi er i 2020 og ikke i 1800-tallet',Ny vejledning til rituel omskæring af drenge er på vippen efter uenighed mellem speciallæger og Styrelsen for Patientsikkerhed.,'Det er ikke i barnets tarv' 'Vi er i 2020 og ikke i 1800-tallet',"Listen med læge- og sundhedsfaglige selskaber, der har forladt Styrelsen for Patientsikkerheds arbejdsgruppe om rituel omskæring af drengebørn, bliver længere og længere. I denne uge har landets urologer og børnelæger valgt at følge med narkoselægerne, jordemødrene og sundhedsplejerskene ud af døren i frustration over samarbejdet med styrelsen. - Hvor længe man skal være med til at gøre noget, når fagligheden forsvinder, det er jo en vurderingssag, og vores vurdering i bestyrelsen var, at vi ikke længere kunne stå inde for det arbejde, der blev foretaget, siger formand for børnelægerne i Dansk Pædiatrisk Selskab Klaus Birkelund Johansen. I sidste uge smækkede Dansk Selskab for Anæstesiologi og Intensiv Medicin med døren, da narkoselægerne ikke mener, det er fagligt forsvarligt at omskære drengebørn med lokalbedøvelse, sådan som Styrelsen for Patientsikkerhed i et notat fra februar lægger op til. - Når vi bedøver til almindelig peniskirurgi, ville vi altid vælge at lægge barnet i fuld narkose, vi ville aldrig nogensinde foretage sådan et indgreb med lokalbedøvelse, lød det fra Joachim Hoffmann Petersen, som er formand for Dansk Selskab for Anæstesiologi og Intensiv Medicin. Efter at urologerne nu også har forladt gruppen, mener Klaus Birkelund Johansen og børnelægerne heller ikke, at de som faggruppe kan bidrage til arbejdet med vejledningen, som senest blev opdateret i 2013. - Det er ikke i børnenes tarv, hvis vi arbejder ud fra for tyndt et fagligt grundlag uden urologerne og narkoselægerne, som er dem der henholdsvis udfører indgrebet og sikrer, at børns bedøvelse foregår på rimelig vis, siger han. Sundheds- og Ældreministeriet bad tilbage i juni 2018 Styrelsen for Patientsikkerhed om at opdatere vejledningen om omskæring. Det skete i kølvandet på et borgerforslag om et forbud mod omskæring af drenge under 18 år, som fik de nødvendige 50.000 støtteerklæringer for at blive behandlet i Folketinget. Men allerede før forslaget havde samlet den nødvendige opbakning blandt danskerne, havde et flertal på Christiansborg afvist at støtte det. Klaus Birkelund Johansen siger, at hans faggruppe er imod alle former for kirurgiske indgreb på raske børn. Men når børnelægerne sagde ja til at deltage i arbejdet med en ny vejledning, var det i erkendelse af, at indgrebene rent faktisk foregår. - Og det vil de fortsætte med, uanset at vi ikke længere i fællesskab kan udarbejde en vejledning i, hvordan man skal gøre. - Det vi havde håbet på at kunne bidrage med var netop at sørge for, at den vejledning beskrev, hvordan de indgreb skal foregå, sådan at de foregår så sikkert og smertefrit som muligt. Formanden for Dansk Urologisk Selskab, Lars Lund, der er professor ved Odense Universitetshospital, føler heller ikke, at der er blevet lyttet nok til lægerne. - Jeg synes ikke, det er godt nok, det der er foregået, siger han. Først og fremmest vil han heller ikke være med til at blåstemple omskæring af drengebørn, der ikke foregår i fuld narkose. - Vi er i 2020 og ikke i 1800-tallet. Og det skal foregå, når det er en operation, fuldstændig forsvarligt under ordentlige forhold. Det vil sige, at det skal foregå i fuld bedøvelse. Og så skal der være en plan for en ordentlig smertebehandling, siger han. Lars Lund bakker heller ikke op om, at selve indgrebet kan uddelegeres til en medhjælp, sådan som det er tilladt i dag. - Det er altså en operation, der skal foregå. Og det kan ikke nytte noget, at der bare skal være en læge tilstede i lokalet. DR Nyheder har anmodet Styrelsen for Patientsikkerhed om et interview om situationen i arbejdsgruppen. Men det er blevet afvist. I den forbindelse har vi også spurgt, hvad det er for en dokumentation, der ligger til grund for at anbefale lokalbedøvelse ved omskæring af drenge. Styrelsen henviser til det notat fra februar 2020, som er udarbejdet til brug for arbejdsgruppen. ""Vi har i den forbindelse fået eksterne eksperter til at gennemgå al litteratur på området, herunder at vægte og kvalitetsvurdere de enkelte studier ud fra internationale kriterier. Litteraturgennemgangen viser, at der kan gives tilstrækkelig og sikker smertestillende behandling ved omskæring af drenge, udover generel anæstesi. Det kan fx ske ved anvendelse af dorsal penis blokade. Teoretisk og i nogle tilfælde viser praksiserfaringer, at lokal bedøvelse med dorsal penisblokade ikke virker. I de tilfælde bør man udsætte operationen eller anvende anden metode til bedøvelse""",Oliver Batchelor,Indland,2020-08-29T20:55:00+00:00,https://www.dr.dk/nyheder/indland/laegefaglige-selskaber-paa-stribe-dropper-arbejdsgruppe-om-omskaering-vi-er-i-2020,DR
Historisk stort fald i bnp: Coronakrisen får dansk økonomi til at skrumpe,"I andet kvartal af 2020 tyder alt på et fald i bnp på 7,4 procent.",,"Coronakrisen har ramt dansk økonomi hårdt. I andet kvartal af 2020 tyder alt på, at bnp faldt med 7,4 procent sammenlignet med første kvartal i år. Det viser nye tal fra Danmarks Statistiks bnp-indikator for den sæsonkorrigerede realvækst - og her altså et fald - i bnp. - Det er naturligvis ikke rar læsning, og det vidner om, at vi står midt i en krise af historiske dimensioner med fortsat store økonomiske udfordringer som følge af corona, siger finansminister Nicolai Wammen (S). Faldet på 7,4 procent på et kvartal er klart det største fald siden opgørelsen af det kvartalsvise nationalregnskab begyndte i begyndelsen af 90'erne. Under finanskrisen var det største fald i et kvartal på 2,4 procent. Det skete i fjerde kvartal af 2008. - Men heldigvis tyder det nu på, at der efterfølgende har været bedring at spore. De nyeste nøgletal viser, at andet kvartal markerer et vendepunkt, og at kurven for dansk økonomi nu går opad igen, siger Nicolai Wammen. Faldet i andet kvartal af i år kommer efter et fald på cirka to procent i første kvartal af 2020. Selvom coronakrisen rammer dansk økonomi hårdt, klarer vi os bedre end mange andre EU-lande. EU's samlede bnp faldt 11,9 procent i andet kvartal i år. Særligt hårdt ramt er Spanien med et fald på 18,5 procent og Portugal med et fald på 14,1 procent. - Den britiske økonomi skrumpede med astronomiske 20,4 procent. Tyg på den – 20,4 procent. Det får et fald på 7,4 procent til at blegne. Norge slår os med et mulehår i andet kvartal, mens den svenske økonomi skrumpede mere end den danske, skriver Mathias Dollerup Sproegel, der er makroanalytiker ved Sydbank, i en kommentar til dagens bnp-tal. Med et fald på kun 5,1 procent klarer Litauen sig lidt bedre end Danmark, mens Letland ligger med et fald på 7,5 procent. Selvom vi kan trøst os med, at dansk økonomi klarer sig bedre end mange andre lande, er det alligevel dårligt nyt for dansk økonomi, at coronakrisen rammer de andre lande hårdt. - Vi er en lille åben økonomi, så uden en stærk genopretning i den globale økonomi går vores eksport nogle svære måneder i møde, skriver Mathias Dollerup Sproegel. I første kvartal af i år klarede industrivirksomhederne sig godt, men de er blevet ramt i andet kvartal af 2020. Derudover er det især hoteller og restauranter, handel og transport, som er ramt. Til gengæld klarede landbruget, råstofindvinding, finans og bygge- og anlægsbranchen sig bedre og er ikke nær så mærket af coronakrisen.",Michelle Hald,Penge,2020-08-14T06:04:00+00:00,https://www.dr.dk/nyheder/penge/historisk-stort-fald-i-bnp-coronakrisen-faar-dansk-oekonomi-til-skrumpe,DR
Krav om 14 dages karantæne får Udenrigsministeriet til at fraråde rejser til Slovenien,"Endnu et EU-land er føjet til listen over lande, som rejser frarådes til.",'Gør rejsen færdig',"Udenrigsministeriet fraråder nu ikke-nødvendige rejser til Slovenien. Det oplyser Udenrigsministeriets Borgerservice. Anbefalingen fra ministeriet kommer, efter at Slovenien har indført et krav om 14 dages karantæne for personer, der rejser ind i landet fra Danmark og Færøerne. Det er altså ikke høje smittetal, der får myndighederne til at fraråde rejser til landet. Så sent som i går udvidede udenrigsministeriet listen over 'orange' EU-lande i rejsevejledningerne. Når et land går i orange, betyder det, at ikke-nødvendige rejser frarådes. I går var det Finland og Monaco, der røg på listen. Listen med europæiske lande, der er orange på grund af karantæneregler, omfatter også Estland, Letland, Litauen, Island og Irland. Når Udenrigsministeriet fraråder ikke-nødvendige rejser, er det op til folk selv at vurdere, om rejsen er nødvendig eller ej. Det er således ikke et forbud, men en anbefaling. Udenrigsministeriet fraråder fortsat ikke-nødvendige rejser til resten af verden, der således fortsat har orange status. Blandt andet betyder det, at ikke-nødvendige rejser til normalt populære destinationer som USA, Australien og Thailand er frarådet på grund af coronasituationen. Befinder man sig i et land, der går fra gul til orange. kan man ifølge direktør for Udenrigsministeriets Borgerservice, Erik Brøgger Rasmussen, godt afvikle resten af ferien. Man opfordres dog til at lade sig teste, når man kommer hjem fra ferien.",Anna Sol Jørgensen,Indland,2020-08-21T13:42:00+00:00,https://www.dr.dk/nyheder/indland/krav-om-14-dages-karantaene-faar-udenrigsministeriet-til-fraraade-rejser-til,DR
"Løkkes sundhedsreform: Ny milliardfond, flere sygeplejersker og nyt lægevagtnummer ",Regeringen har netop præsenteret sit længe ventede sundhedsudspil.,Vil flytte opgaver ud af sygehuset Ny myndighed til Aarhus Flere patientrettigheder Brug for flere hænder,"Statsminister Lars Løkke Rasmussen (V) præsenterer lige nu sin længe ventede reform til sundhedsområdet. - Det er et udspil til en reform - man kan måske også kalde det en udviklingsplan - som skal tage fat om de udfordringer, som vi har i det danske sundhedsvæsen, siger han på pressemødet. Ifølge statsministeren har sundhedsvæsenet en ""udtalt mangel på nærhed"" og mangler sammenhæng. Der er simpelthen for stor forskel på behandlingen alt efter, hvor patienterne behandles. - Patientrettighederne håndteres noget forskelligt fra region til region blandt andet i udredningen af kræftpatienter. Det kan vi gøre bedre. Det skal vi gøre bedre. - Med udspillet sætter vi en retning, så vi over de næste år kan skabe et mere trygt sundhedsvæsen. Men det er vigtigt at sige, vi ikke begynder fra nul. Målet med regeringens udspil er, at mindske antallet af ambulante besøg på sygehusene med 500.000 og samtidig forebygge 40.000 indlæggelser for især ældre medicinske patienter. For hvert af de 21 akutsygehuse i Danmark skal der oprettes såkaldte sygehusfællesskaber, hvor kommunerne bliver repræsenteret. Deres ansvar bliver at sikre en bedre sammenhæng mellem sygehuse, praktiserende læger og kommuner. Tanken er, at patienterne i højere grad skal behandles, tættere på hvor de bor, hos egen læge. - Ambitionen er at forankre flere opgaver lokalt - tæt på hvor borgerne bor, siger statsministeren. Derfor afsætter regeringen nu seks milliarder kroner i en 'Nærhedsfond' til at styrke det nære sundhedsvæsen ekstraordinært. Regeringen vil også oprette et nyt landsdækkende nummer til lægevagten - 113 - der skal erstatte de mange indgange til akut lægehjælp. Et andet stort element af regeringens sundhedsudspil er nedlæggelsen af de fem regionsråd. Det sker, fordi de ikke længere er nødvendige. - Det er ikke fordi, de har fejlet. Det er ikke fordi, det var en dårlig ide. Men udfordringerne, vi står over for i dag, er nogle andre, siger Lars Løkke Rasmussen. Regionerne omdannes til sundhedsforvaltninger inden for samme geografiske område som de fem regioner i dag. De skal stå for driften af sygehusene. Derudover etableres en ny national myndighed - Sundhedsvæsen Danmark - der ifølge udspillet ""skal være en drivkraft for at udvikle sundhedsvæsenet i hele landet og koordinere opgaver, der bedst løses i fællesskab"". Sundhedsvæsen Danmark placeres i Aarhus. Ifølge udspillet vil reformen samlet set give administrative besparelser på 2,3 milliarder kroner frem mod 2025. Sundhedsminister Ellen Trane Nørby (V) forklarer på pressemødet, at patienter skal have flere rettigheder med udspillet. Blandt andet får førstegangsfødende ret til en hospitalsseng i op til 48 timer efter fødslen. Derudover vil regeringen sikre, at patienter, der ikke behandles inden for tidsfristen på 30 dage på deres lokale hospital, automatisk sendes videre til et andet hospital med plads. I dag er det op til patienten selv at sikre, at det sker. Lars Løkke Rasmussen understreger desuden, at de fleste ansatte i sundhedsvæsenet ikke skal forvente at opleve en markant anderledes hverdag. - Langt de fleste ansatte i det danske sundhedsvæsen vil ikke blive berørt af det her, siger han. - Vi er nødt til at sætte ind flere steder for at få mere personale. Det offentliggør vi et udspil om på fredag. I udspillet fremgår det dog, at der skal uddannes flere sygeplejersker: Målet er, at optaget på sygeplejerskeuddannelsen i 2019-2022 øges med i alt 2.000 flere sygeplejersker.",Thomas Klose Jensen,Politik,2019-01-16T09:13:00+00:00,https://www.dr.dk/nyheder/politik/loekkes-sundhedsreform-ny-milliardfond-flere-sygeplejersker-og-nyt-laegevagtnummer,DR
Smitten stiger: Hospitaler tvinger sygeplejersker ind i coronaberedskab med tre dages varsel,Sygehuse i Herning- og Holstebro har store problemer med at rekruttere personale til beredskabet. Tvang er en realitet.,Mød med tre dages varsel Manglende dialog Overvejer at søge væk,"Lotte Sander Danielsen har i 30 år arbejdet som sygeplejerske. Engang som intensivsygeplejerske, men de seneste 11 år har hun været på øjenafdelingen i Holstebro. Nu skal hun indgå i coronaberedskabet - mod hendes vilje, både personligt og fagligt. - Jeg drømmer om det om natten. Jeg er meget påvirket af det. Der sker meget rent teknisk på 11 år, så selvfølgelig bekymrer det, siger Lotte Sander Danielsen. Coronaberedskabet er det sundhedspersonale, der skal tage sig af opgaver, som følger med flere indlagte covid-19-patienter. Men blot 14 ud af 1.200 sygeplejersker i Hospitalsenheden Vest har meldt sig frivilligt. Enheden dækker sygehusene i Herning og Holstebro, hvor epidemiudbruddet i foråret havde sit epicenter. Ifølge sygeplejerskerne er det ringe arbejdsvilkår og dårlige oplevelser under coronavirussets første bølge, som gør Hospitalsenheden Vest til det sted i landet, hvor færrest sygeplejersker har meldt sig frivilligt. - Vi har faktisk lidt tårer i øjnene, når vi taler om det. Og det er fordi, forårets hændelser har stor betydning, og fordi vi har kollegaer, der ikke er vendt tilbage på job, siger Lene Kirstine Hansen med hentydning til, at flere af kollegerne stadig er syge efter at have været smittet i foråret. Smittetallene stiger i øjeblikket, og derfor er sygeplejersker over hele landet igen blevet bedt om at være en del af beredskabet. Her kan de blive indkaldt med tre dages varsel for at arbejde på nye afdelinger med nye kolleger, nye arbejdsopgaver og ændrede arbejdstider med både aften-, natte- og weekendvagter. Til gengæld får sygeplejerskerne et beredskabstillæg på cirka 1.300 kroner om måneden samt et honorar på 1.500 kroner for hver gang flyttes fra en afdeling til en anden. Kompensationen står ifølge sygeplejerske Lene Kirstine Hansen dog ikke mål med den indsats, de skal yde. - Jeg er rigtig glad for at være sygeplejerske og har været det i 30 år. Men jeg vil også gerne behandles pænt for det stykke arbejde, jeg gør og have min arbejdsglæde og have indflydelse på mine arbejdsvilkår, siger hun. Fællestillidsrepræsentant i Hospitalsenheden Vest Marianne Bjørn forklarer, at sygeplejerskerne føler, de har fået trukket kravene ned over hovedet, og at aftalen om kompensation er for ringe. - De har jo ikke mulighed for at sige fra. Hvis de gør det, siger de i princippet deres job op, siger Marianne Bjørn. Hun peger på flere grunde til, at sygeplejerskerne takker nej til at være en del af beredskabet. Det er blandt andet de ændrede arbejdstider, som kan gøre det svært at få familie og arbejdsliv til at hænge sammen. Men også sundhedsrisiko og kvalifikationer spiller ind, fortæller Marianne Bjørn. - Vi har mange kolleger, som har været syge, og nogle af dem er stadig syge. De, som har været her i foråret, har måske ikke lyst til at være med igen, fordi de frygter for, om de kan tage smitte med hjem. Men også om de laver fejl, fordi de ikke er vant til opgaverne, siger hun. En af de frustrationer, som Lone Sander Danielsen har oplevet, er den manglende dialog med ledelsen. - Jeg synes, vilkårene er fuldstændig uacceptable, og det er næsten at gøre grin med os som fagpersoner: At vi som individ ikke bliver spurgt om, hvordan vi har det med at skulle være del af et beredskab med tre dages varsel. Der har ingen dialog været. Vi er bare blevet prikket, siger Lotte Sander Danielsen. Den frustration kan formanden for Dansk Sygeplejeråd Grete Christensen genkende, og hun ærgrer sig over, at det ikke er lykkedes at få flere sygeplejerske til at melde sig frivilligt. Hun fortæller, at det er et generelt problem over hele landet at finde frivillige sygeplejerske. At kun 14 ud af 1.200 sygeplejersker i Hospitalsenheden Vest har meldt sig frivilligt, taler dog sig eget sprog. - Det er enormt bekymrende. Der var mange sygeplejersker, som fik for meget i foråret, og hvor de følte sig udnyttet til at arbejde med noget, som var væsentlig anderledes, end det de er ansat til, siger hun og fortsætter: - Det er for mig en gåde, at man ikke som ledelse og medarbejder kunne bruge pausetiden i sommer til at finde en løsning på, hvordan vi skaber aftaler, så vi har det fornødne beredskab på frivillig basis. Det er dybt, dybt beklageligt og bekymrende, at man ikke kan finde en løsning sammen, siger Grethe Christensen. Ida Gøtke er sygeplejefaglig direktør i Hospitalsenheden Vest. Hun beklager også, at så få sygeplejersker har meldt sig frivilligt. - Vi var enige om, at grundet de lave smittetal, ville vi lade sommeren gå med sommerferie og andet, og så tage fat på beredskabet, når vi kom på den anden side af sommerferien, siger hun. Ledelsen gik dermed først i gang med at planlægge beredskabet i august og september. Nu erkender hun, at de burde have grebet det anderledes an, og fremadrettet vil de sikre en bedre dialog. - Der bliver en række fyraftensmøder hen over efteråret, som vi laver med Dansk Sygeplejeråd, og hvor sygeplejerskerne inviteres til dialog, så vi kan få snakket om det. - Vi skal stå tæt sammen i den periode, vi står overfor, for covid-19 er ikke et afsluttet kapitel, siger Ida Gøtke. Lotte Sander Danielsen var en del af beredskabet i foråret. Dengang meldte hun sig heller ikke frivilligt. Og oplevelsen med to gange at blive tvunget til et arbejde, hun ikke ønsker – og ikke kan sige nej til – får hende til at overveje at finde nyt arbejde. - Jeg har aldrig troet, at den situation skulle opstå. Det kan godt være, man skal overveje sit fremtidige liv, hvis en fremtid i faget er, at man ikke har selvbestemmelse i det arbejdsfelt man arbejder i, siger Lotte Sander Danielsen. Én ting er alle parter dog enige i. Der skal være et beredskab klar, hvis indlæggelserne pludselig stiger, og der skal åbnes ekstra afsnit til covid-19-patienter. Og selv om sygeplejerskerne ikke er der frivilligt, lover de, at det ikke kommer til at gå ud over patienterne. - Jeg er ikke et sekund i tvivl om, at hvis jeg bliver sendt på arbejde - også under tvang - så vil jeg yde mit allerbedste. Det vil vi helt sikkert, siger Lotte Sander Danielsen. Rettelse: Det fremgik tidligere af artiklen, at sygeplejerskerne modtager et engangsbeløb på 15.000 kroner for at være en del af coronaberedskabet. Det er ikke korrekt. De modtager i stedet et tillæg på cirka 1.300 kroner om måneden.",Mona Aaberg,Midt- og Vestjylland,2020-10-24T09:40:00+00:00,https://www.dr.dk/nyheder/regionale/midtvest/smitten-stiger-hospitaler-tvinger-sygeplejersker-ind-i-coronaberedskab,DR
Sygeplejersker tvinges ind i corona-beredskaber: 'Mange er trætte og brugte',"På flere hospitaler er det svært at finde sygeplejersker nok, som vil indgå i efterårets corona-beredskaber.",'Mange er trætte og brugte' DSR: Mere i løn vil hjælpe Håber på lave indlæggelsestal,"Normalt laver Sanne Frost laserbehandlinger på patienter, der lider af hudkræft. Hun er nemlig sygeplejerske på Afdelingen for Hud- og Kønssygdomme på Aarhus Universitetshospital. Men hvis antallet corona-patienter stiger markant i løbet af efteråret, skal hun ikke længere behandle folk med hudsygdomme, så skal hun i stedet tage sig af coronaramte danskere. Og det er ikke noget, hun selv har valgt. - Med kort, kort varsel kan jeg blive indkaldt til både at skulle indgå i natte-, aften- og weekendvagter. Det er en stor udfordring for mig, som er alene med min dreng på tre år, siger hun. Normalt arbejder Sanne Frost fast fra klokken 7.15 til 14.45 i hverdagene. Men når hun indgår i corona-bemandingen, kan hendes vagtplan med tre dages varsel blive lagt om og potentielt indeholde vagter på alle tider af døgnet. - Jeg har min søn hos mig det meste af tiden, og jeg kan jo ikke bare placere ham uden for en lukket børnehave, siger hun. I øjeblikket er flere af landets hospitaler i gang med at sætte navn på det personale, der skal indgå i de kommende måneders corona-beredskaber. I beredskabet indgår blandt andet sygeplejersker, der normalt arbejder på andre afdelinger, men som kan blive bedt om at møde på et af de afsnit, hvor corona-patienterne ligger, hvis antallet af indlagte stiger. Sanne Frost er langt fra den eneste sygeplejerske, der er en del af corona-bemandingen mod sin vilje. På Aalborg Universitetshospital er 52 af de sygeplejersker, som indgår i beredskabet, blevet det pålagt mod deres vilje. Det svarer til cirka hver tredje sygeplejerske i beredskabet, oplyser fællestillidsrepræsentant Pia Jødal Næss-Schmidt. - I foråret oplevede jeg, at der var rigtig mange, som meldte sig frivilligt. Vi var helt med på, at der var en opgave, som skulle løses, men det har ikke været uden omkostninger. Det har været hårdt at blive sendt ud, få helt ny vagtplan, nye kollegaer, ny leder og at skulle håndtere en ny sygdom. Alt var bare nyt, siger hun og tilføjer: - Der er mange, som er trætte og brugte, og som har brug for at få arbejdsro i det afsnit, de er vant at være i med deres kollegaer, og hvor de selv har valgt at arbejde, siger hun, inden hun dog tilføjer, at der også var nogle, som var glade for at være i beredskabet. Hos Sanne Frost i Aarhus lurer kollegaernes oplevelser fra forårets corona-beredskab også i baghovedet. - Der er flere sygeplejersker fra min afdeling, som har været meget ramte af at indgå i beredskabet i første omgang. Vi har også været ramt af sygemeldinger, siger hun. På Aarhus Universitetshospital har man endnu ikke fuldt overblik over, hvor mange sygeplejersker der frivilligt har meldt sig til corona-beredskabet, og hvor mange der som Sanne Frost indgår ufrivilligt i det. Hospitalsledelsen understreger dog, at den prøver at finde flest mulige af frivillighedens vej. Andre sygehuse – heriblandt Rigshospitalet og Odense Universitetshospital – oplyser til DR, at de stadig er i gang med at udpege efterårets corona-beredskaber. Hos sygeplejerskernes fagforening, Dansk Sygeplejeråd, kender formand Grete Christensen godt til udfordringen med, at for få sygeplejersker melder sig til corona-beredskaberne. I begyndelsen af juli indgik Dansk Sygeplejeråd en aftale med regionerne om de vilkår, der gælder for sygeplejersker, som indgår i beredskaberne. Aftalen betyder blandt andet, at sygeplejerskerne får et årligt tillæg i omegnen af 15.000 kroner for at indgå i covid-19-beredskabet. Ligesom de får et engangshonorar på godt 1.500 kroner, hver gang de flyttes fra deres vanlige afdeling. Til gengæld kan deres vagtplan altså blive ændret med tre dages varsel. Grete Christensen tror, at et endnu større løntillæg vil øge frivilligheden. - Vi har forsøgt at lave en aftale, som gav en højere løn. Det lykkedes ikke, og måske er det, det, medlemmerne reagerer på, fordi de simpelthen synes, betalingen er for lille i forhold til det bidrag, de leverer. Vi må bare konstatere, at vi ikke kunne komme længere med Danske Regioner, og nu må Danske Regioner så finde ud af, hvordan de kan løfte opgaven. Hos Danske Regioner erkender Anders Kühnau (S), der er chefforhandler på overenskomstområdet, problematikken. - Det er en udfordring flere steder at få nok frivillige til at melde sig. Vi gør alt, hvad vi overhovedet kan, og vi har også lavet aftaler med blandt andet Dansk Sygeplejeråd og andre af de faglige organisationer i forhold til, hvilken honorering man skal have for at indgå i beredskabet, siger han. Selv om det trods aftalen er svært at få sygeplejerskerne til at melde sig, har regionerne ikke nye initiativer på vej, som skal øge lysten til at melde sig, fortæller Kühnau. Han er heller ikke umiddelbart klar til at genforhandle aftalen med Dansk Sygeplejeråd. - Vi har indgået en aftale, og nu skal vi lige se, hvordan den virker. Der er heldigvis mange, som har meldt sig frivilligt. Det er vi rigtig glade for. Men du siger, at frivilligheden er vigtig – hvis det fortsætter sådan her, og flere hospitaler melder om, at de ikke kan finde sygeplejersker nok af frivillighedens vej, vil I så afvise at se på aftalen igen? - Jeg vil ikke afvise noget som helst. På nuværende tidspunkt har vi en relativt ny aftale om ekstra honorering af vores medarbejdere, som indgår i beredskabet, og heldigvis er det lykkes mange steder at få medarbejdere til at melde sig frivilligt. På Aalborg Universitetshospital har ledelsen netop indkaldt tillidsrepræsentanterne fra de afdelinger, hvor flest er tvunget ind i beredskabet, til møde. Mødet finder sted tirsdag, og det ser fællestillidsrepræsentant Pia Jødal Næss-Schmidt frem til. - Det handler om dialog, dialog og dialog. Ledelsen er nødt til at tage fat i hver enkelt og sige: 'Vi har brug for dig. Hvilke vilkår skal der til for, at du kan være en del af det her?' mener hun. På Afdelingen for Hud- og Kønssygdomme krydser Sanne Frost fingre for, at de lave indlæggelsestal for corona-patienter fortsætter, så der ikke bliver brug for hende i beredskabet. For hende vil mere i lønningsposen ikke ændre på lysten til at melde sig. - For nogle vil en bedre løn hjælpe rigtig godt. For mig vil det være, at jeg skal være sikker på, jeg kan tage hånd om min dreng på en hensigtsmæssig måde.",Trine Hørlyck Bech,Indland,2020-09-05T04:44:00+00:00,https://www.dr.dk/nyheder/indland/sygeplejersker-tvinges-ind-i-corona-beredskaber-mange-er-traette-og-brugte,DR
"Sygeplejersken Charlotte sagde op, da hun for anden gang blev udpeget til coronaberedskabet: 'Mine børn er vigtigere'","Seks ud af ti sygeplejersker overvejer at forlade deres job, viser undersøgelse.","Flere sygeplejersker overvejer nyt job Charlotte ville gerne hjælpe til Soldater, politifolk - og sygeplejersker","Sygeplejerske Charlotte Riis havde sit drømmejob på sygehuset i Holstebro. Nu har hun sagt det op. Hun blev udpeget til at være en del af coronaberedskabet, og den opgave blev for svær at få til at harmonere med familielivet. - Det har krævet kæmpestore overvejelser, og det har ikke været en let beslutning. Men på den anden side: Min familie er bare ikke en udliciteringsopgave, siger hun. Charlotte Riis er ikke gået alene med tanker om at sige op. En undersøgelse fra Dansk Sygeplejeråd i oktober viser, at seks ud af ti sygeplejersker overvejer 'ofte' eller 'ind i mellem' at søge nyt job. Det sker i kølvandet på en tid, hvor en stor del af sygeplejerskerne har arbejdet i hospitalernes coronaberedskaber. Resultatet af undersøgelsen er alarmerende, mener formanden for fagforeningen Dansk Sygeplejeråd, Grethe Christensen. - Der er nogle alarmklokker, der skal ringe. Vi ved jo godt alle sammen, at vi har så meget brug for sygeplejersker alle steder. Ikke kun i forbindelse med covid-19, men i det hele taget i sundhedsvæsnet, siger hun. Blandt andet skiftende arbejdstider, ekstra vagter og dårlige balance mellem arbejde og privatliv presser sygeplejerskerne, viser undersøgelsen. I undersøgelsen bliver der ikke direkte adspurgt, om arbejdet med coronaepidemien giver anledning til nye jobovervejelser. Men ifølge Grethe Christensen er det især de mange nye opgaver, der er blevet lagt over på sygeplejerskerne under coronaepidemien, som spiller ind i deres overvejelser om at sige op. - Det er noget af det værste, man kan gøre ved sygeplejersker. At rokke dem i oplevelsen af, at de er rigtig gode til deres job - og så pludselig bede dem om at gøre noget helt andet - på helt andre tidspunkter på døgnet og på helt andre arbejdspladser. Sygeplejerskerne står over for overenskomstforhandlinger om få dage, og Dansk Sygeplejeråd er på vej med overenskomstkrav. Formanden i Dansk Sygeplejeråd peger på, at hospitalsledelserne skal blive meget bedre til at inddrage sygeplejerskerne i, hvordan de løser coronaopgaven. Charlotte Riis var ansat på øre-, næse-, hals-afdelingen i Holstebro. Byen hvor hun også har bosat sig med sin familie. Men i efteråret blev hun udpeget til at være en del af coronaberedskabet med mødested i Herning, 35 kilometer væk fra det normale arbejdssted. Det betød også aften- og nattevagter, ingen flekstid, og at hun skulle dække vagter hver anden weekend. - Hjemme hos os er vi afhængige af, at vi kan hjælpe hinanden med at hente og bringe vores børn. Vi har tre små børn under seks år, og vi har én bil, så det ville blive noget af en logistisk udfordring. Efter en forgæves indsigelse til sin arbejdsgiver tog hun selv konsekvensen: Hun sagde op. - Den helt overvejende grund har været usikkerheden i at få mit familieliv til at fungere, forklarer hun. I foråret var hun en del af coronaberedskabet, og tanken om at gøre det igen skræmte hende ikke. - Arbejdsopgaven i sig selv er til at løfte. Jeg ville bare rigtig gerne have mit familieliv til at spille sammen med mit arbejde. Jeg var indstillet på at gå i dialog om det her, så vi kunne få det bedste resultat ud af det, siger hun. Hun siger selv, at hun føler, hun har forladt en synkende skude. - Jeg må indrømme, at det har kostet blod, sved og tårer. Mange tårer. Jeg har følt, at jeg har sagt nej til noget, som jeg først havde sagt ja til, og som var det, jeg skulle. Men på den anden side, så har jeg også sagt ja til at få tre børn, og de er min førsteprioritet, siger hun. På Charlotte Riis' nu tidligere arbejdsplads lover sygeplejefaglig direktør i Hospitalsenhed Vest Ida Götke, at sygeplejersker i coronaberedskabet fremover får bedre vilkår. - I fremtiden har vi stadig en opgave at løse, så nu prøver vi at tilbyde så stabile vilkår for de sygeplejersker, der går ind i beredskabet som overhovedet muligt, siger hun. Det betyder blandt andet, at sygeplejerskerne kender deres arbejdsplan i god tid, at de får indflydelse på kommende arbejdsplaner, og at de så vidt muligt kan holde fri på de dage, hvor de er vant til at holde fri. Samtidig understreger hun, at sygeplejerskerne også må være klar på at træde til, når pligten kalder. - Vi skal sørge for, at det ikke kommer som en overraskelse, at når man har valgt at blive læge eller sygeplejerske, så kan der blive kaldt på én, fordi der er en samfundsopgave, der skal løses, siger hun. Sygeplejerske Charlotte Riis føler også, at hun som sygeplejerske - ligesom soldater og politifolk - har en særlig forpligtelse i krisetider. Men coronaberedskabet kunne være etableret på en helt anden måde - i god tid og i god dialog, mener hun. - Det er ikke kommet som en overraskelse for nogen, at der kunne komme en anden bølge. Der har været et langsomt stigende smittetryk over måneder. Vi kunne have været i dialog og sammen fundet gode løsninger, siger hun. Præcisering 11. december kl. 11.55: Tidligere kunne man få det indtryk af artiklen, at corona alene var skyld i, at flere sygeplejersker ønsker at forlade deres job. Det er misvisende. Ifølge Dansk Sygeplejeråd er arbejdet med coronaepidemien en af de overvejende grunde. Det fremgår ikke eksplicit af DSR's undersøgelse, men er en vurdering fra formanden. I øvrigt fremgik det ikke, at sygeplejerskerne står over for overenskomstforhandlinger om få dage, og at Dansk Sygeplejeråd er på vej med overenskomstkrav. Det er nu tilføjet.",Lise Soelberg,Midt- og Vestjylland,2020-12-09T19:40:00+00:00,https://www.dr.dk/nyheder/regionale/midtvest/sygeplejersken-charlotte-sagde-op-da-hun-anden-gang-blev-udpeget-til,DR
Toårige Olivia døde på grund af travlhed: I dag er der stadig for travlt på Hvidovre Hospital,"Syv gange inden for et år har læger og sygeplejersker advaret om, at travlhed truer patientsikkerheden.",Hospital efter dødsfald: Travlhed skal stoppe Presset neonatalafdeling Travlhed kan ikke undgås,"I foråret 2018 døde toårige Olivia Kressner. Forældrene Anders og Louise Kressner var taget fra hjemmet i Ishøj til hospitalet med deres datter, fordi hun kastede op. Lægerne diagnosticerede Olivia med en mavevirus og gav forældrene information om, at Olivia skulle have væske. Men Olivia fik ikke den korrekte mængde væske. Hun fik hjertestop på grund af dehydrering og døde som følge af en fejl på børneafdelingen på Hvidovre Hospital. Personalet i børnemodtagelsen havde så travlt, at det ikke blev sikret, at hun fik nok væske. Netop travlheden og det, der skete for Olivia, advarede personalet om halvanden måned før Olivias død. Travlheden kunne føre til en 'fatal hændelse eller et dødsfald', skrev de om i et bekymringsbrev. Men det brev er langt fra det eneste, de har sendt afsted til børneafdelingens ledelse. For der er fortsat alt for travlt på Hvidovre Hospitals børneafdeling, og siden september 2019 og frem til slutningen af juni i år har læger og sygeplejersker sendt syv bekymringsbreve til ledelsen. I skrivelserne, som DR har fået aktindsigt i, advarer medarbejderne om, at travlheden fortsat er til fare for patientsikkerheden. 'Vi står i situationer, hvor vi har måttet prioritere, hvilke børn, der har været dårligst og dermed fraprioritere andre,' står der i et bekymringsbrev fra sygeplejerskerne på børneafdelingens neonatalafsnit, som behandler for tidligt fødte børn. 'Vi er bange for at overse noget, der kan være fatalt', fortsætter brevet. I en analyse fra september 2018, som Hvidovre Hospital lavede af årsagerne til toårige Olivias død, fremgår det, at personalets travlhed var en medvirkende faktor til den fatale hændelse. DR er i besiddelse af analysen, og her står også, at Hvidovre Hospital efter Olivias død vil sikre, at travlhed ikke igen bringer patientsikkerheden i fare. Derfor kommer det som et chok for Anders Kressner, far til Olivia, at travlheden alligevel har fået lov til at fortsætte. - Jeg synes, det er forfærdeligt, at man ikke har taget ved lære af det, der skete med Olivia. Jeg havde håbet, det var blevet bedre. - Vi har mistet Olivia, fordi de var for pressede, siger Anders Kressner. Det er i børneafdelingens akutmodtagelse samt neonatalafsnittet for for tidligt fødte børn, at personalets arbejdspres er størst. Flere gange udtrykker personalet her, at de er frygter, at travlheden kan resultere i fatale fejl. 'Vi er bange for at overse noget, som kan være fatalt', skriver tillidsrepræsentanten og arbejdsmiljørepræsentanten for sygeplejerskerne på neonatalafdelingen i et bekymringsbrev den 21. februar 2020. I flere af bekymringsbrevene beskriver de ansatte, hvordan kollegaer går ned med stress, mens andre har forladt børneafdelingen på grund af det store arbejdspres. I foråret 2020 giver Arbejdstilsynet børneafdelingen to påbud om at sikre, at et stort arbejdspres ikke må forringe lægernes og sygeplejerskers sikkerhed og sundhed. DR har været i kontakt med læger og sygeplejersker på afdelingen. De ønsker ikke at stille op til interview, men de understreger, at de står ved bekymringsbrevene. Signe Hagel Andersen, kredsnæstformand for Dansk Sygeplejeråd i Region Hovedstaden, kender til forholdene på børneafdelingen på Hvidovre Hospital. Hun slår fast, at der stadig mangler ressourcer på afdelingen, og det er ledelsens ansvar at løse den opgave. - Som sygeplejersker skriver vi ikke et brev til ledelsen for sjov. Det gør vi, fordi vi er bekymrede for, at det kan gå galt, og det vil vi simpelthen ikke have på os som sygeplejersker. Der har vi et stort ansvar for at sige fra til ledelsen, og så må de handle på det, siger Signe Hagel Andersen. En del af bekymringsbrevene fra personalet er sendt til Klaus Børch, der er ledende overlæge på børneafdelingen på Hvidovre Hospital. Han mener, at arbejdspresset på afdelingen er blevet reduceret de seneste måneder. Han slår dog fast, at travlhed er et livsvilkår på en afdeling, som modtager akut syge børn. - I sådan en børneafdeling, hvor det er akut, vil det altid i perioder være travlt. Vi kan ikke undgå, at der vil være travlt. En af de ting, vi skal kunne mestre, er at prioritere opgaverne, når der er travlt. Klaus Børch forklarer, at ledelsen efter bekymringsbrevene og de to påbud har ansat mere personale og lavet retningslinjer for, hvordan personalet skal prioritere deres opgaver. Flere af bekymringsbrevene fra personalet er også sendt direkte til Birgitte Rav Degenkolv, direktør for Hvidovre Hospital. Det er hende, der har det endelige ansvar for prioriteringerne på hospitalet. I 2018 var det hendes medarbejdere, der efter Olivias dødsfald skrev i en analyse, at det skulle sikres, at mange patienter og opgaver ikke fremover er til fare for patientsikkerheden. Hvor godt er det efter din egen vurdering lykkedes at sikre, at travlhed ikke må være til fare for patientsikkerheden på børneafdelingen efter Olivias død? - Vi arbejder fortsat på det. Vi er ikke fuldt i mål med det endnu. De elementer, vi arbejder på, er at sikre, at afdelingen får tilført flere ressourcer, og at afdelingen hele tiden kigger på hvilke opgaver, de har, siger Birgitte Rav Degenkolv. Hun forklarer, at hun de seneste år har gjort, hvad hun kunne for at undgå, at travlhed er til fare for patientsikkerheden på børneafdelingen: - Vi tilfører de ressourcer, vi har mulighed for, og vi har ansat flere læger og sygeplejersker. Vi har sådan set gjort, hvad vi kunne for at tilføre ressourcer og få tingene til at passe sammen siden 2017, siger Birgitte Rav Degenkolv. Tilbage i Ishøj har Anders Kressner svært ved at forstå, at den travlhed, der var medskyldig i hans lille datters død, har fået lov til at fortsætte: - Jeg synes, det er forfærdeligt, at der sidder nogen, der ved, at der er en afdeling, der har så travlt, at de ikke tør stå inde for patientsikkerheden. Det er forfærdeligt, at man ikke har tilført nogle midler. Men det kræver nok, at politikerne ovenfra gør noget, siger han. DR har forsøgt at få et interview med regionsrådsformand Sophie Hæstorp Andersen (S) i denne sag. Hun ønsker ikke at stille op til interview eller svare på de skriftlige spørgsmål, som DR har sendt til hende. I stedet skriver Sophie Hæstorp Andersen i en udtalelse gennem sin presseafdeling, at 'regionsrådet har fokus på behandlingen af børn. I budgettet for 2020 blev der afsat 12 mio. kroner direkte til at styrke børneafdelingerne. Samlet har Amager og Hvidovre Hospital fået 7 mio. kroner ekstra til børneområdet', står der i svaret.",Ida Nathan,København,2020-11-12T12:45:00+00:00,https://www.dr.dk/nyheder/regionale/hovedstadsomraadet/toaarige-olivia-doede-paa-grund-af-travlhed-i-dag-er-der-stadig,DR
Sygeplejersker og lærere må tage konfliktlån: De sparer vores løn og dræner vores kasser,Tusindvis af offentligt ansatte må låne penge gennem fagforeningerne i tilfælde af konflikt.,Kommer til at låne penge Lærer kom ud af sit lån sidste år,"Det rammer de offentligt ansattes privatøkonomi vidt forskelligt, om de bliver sendt hjem fra arbejde på grund af en lockout eller en strejke. I går blev slagsmålet om overenskomstforhandlingerne på det offentlige område optrappet, da stat, regioner og kommuner varslede lockout af størstedelen af de ansatte i den offentlige sektor. De faglige organisationer havde udtaget omkring 100.000 offentligt ansatte til at gå i strejke fra 4. april. Det tal trumfede de offentlige arbejdsgivere med et lockoutvarsel for 440.000 offentligt ansatte, der kan blive sendt hjem uden løn fra den 10. april. En så omfattende lockout lægger voldsomt pres på fagforeningernes strejkekasser, som i stedet for understøttelse vil tilbyde de lockoutede lønmodtagere favorable lån gennem deres fagforeninger. Det gælder blandt andre for sygeplejersker, lærere og akademikere. - Det er ikke sjovt, men det er trods alt en mulighed for at være dækket ind under en lockout, siger Sidsel Hall, der er sygeplejerske ved ortopædkirurgisk afdeling på Regionshospitalet Viborg. Efter en lockout skal lånet betales tilbage via kontingentet, som ikke vil stige. Havde den offentlige arbejdsgiver ikke varslet lockout af de offentligt ansatte, havde Sidsel Hall og hendes kollegaer fået fuld lønkompensation fra Dansk Sygeplejeråd. Men nu kan hun se frem til at skulle hænge på et lån, der senere skal betales af via kontingentet til Dansk Sygeplejeråd. - Det er meget attraktivt for arbejdsgiver at lockoute. De sparer vores løn, og samtidig dræner de vores kasse meget hurtigt, siger Sidsel Hall, der er tillidsmand på Regionshospitalet Viborg. Også folkeskolelærerne har fået et lockout-varsel. Dermed kan de se frem til at skulle låne penge, som erstatning for den løn, der udbetales af kommunerne. Det har lærerne prøvet før. I 2013 blev samtlige skolelærere lockoutet i en arbejdskonflikt med kommunerne. Sidste år kom Thomas Poulsen ud af det lån, han optog dengang. Han er lærer og tillidsrepræsentant på Grøndalsvænge Skole, hvor han har undervist siden 2001. - I tilfælde af lockout må lærerne tage et konfliktlån. Så låner vi penge til vores udgifter og til at leve for. I 2013 lånte jeg 18.900 kroner, fordi jeg gik glip af en hel månedsløn. Dem har jeg brugt fire år på at betale tilbage, siger Thomas Poulsen. Skolelærerne i Københavns Kommune var ikke blandt de lærere, som var udtaget til at gå i strejke i denne konflikt. Men Thomas Poulsen ærgrer sig over, at han nu kan se frem til at blive lockoutet igen, efter kommunerne har lagt op til at lukke samtlige danske folkeskoler. - Det bliver jeg trist over at høre. Jeg havde håbet på, at der bliver lavet en aftale, det håber vi stadig væk på. Vi bliver også lidt triste over, at vores arbejdsgiver tilsyneladende ikke vil komme os i møde på nogen af de krav, vi stiller. Det er trist, for vi kan godt huske, hvad vi var igennem i 2013. Det var en lang måned, ind til regeringen greb ind, siger Thomas Poulsen. - Jeg oplevede dengang, at vi fik at vide, at vi ikke skulle komme på arbejde, fordi vi blev lockoutet. Det gør altså noget, når man er glad for sit arbejde, så vil man gerne på arbejde og gerne have den løn, som man fortjener. Det at stå i den situation, det var hårdt, og det gjorde et stort indtryk på mange måder. Det var en følelsesmæssig hård tid at stå i det, siger Thomas Poulsen.",Mathias Sommer,Penge,2018-03-08T11:17:00+00:00,https://www.dr.dk/nyheder/penge/sygeplejersker-og-laerere-maa-tage-konfliktlaan-de-sparer-vores-loen-og-draener-vores,DR
For få fastansatte sygeplejersker: Hospitaler ønsker at aflyse op mod halvdelen af lockout,Fagforbund slår alarm - ikke sygeplejersker nok til at bemande nødberedskaber.,Fagforbund: For få sygeplejersker Halvdelen vil ud af lockout Bred lockout Regioner: Vi kender ikke begrundelserne,"På godt og vel halvdelen af de hospitalsafdelinger, hvor der er varslet lockout ønsker ledelsen og tillidsrepræsentanter, at Danske Regioner trækker lockoutvarslet tilbage. Det skyldes, at der ikke er fastansatte sygeplejersker nok til at bemande de nødberedskaber, der skulle have taget sig af patienterne under en konflikt. Det viser en gennemgang af de lockoutede hospitaler i fire ud af landets fem regioner. Efter der blev varslet strejke og lockout, har ledelserne på landets hospitaler sammen med tillidsrepræsentanterne forsøgt at lave nødberedskaber. Men det har vist sig at være en stor udfordring. Arbejdet med vagtplanerne har ifølge fagforbundet Dansk Sygeplejeråd (DSR) blotlagt, at driften på flere af landets største hospitaler udelukkende hænger sammen, når personalet bliver kaldt ind til merarbejde, planlagt overarbejde eller flittig brug af vikarbureauer eller timelønnede sygeplejersker. Alt sammen metoder, der ikke må benyttes i en nødtjenesteplan, der skal bestå af fast personale. - Lockouten har vist, at når man skal stille et nødberedskab, der på papiret bare skal kunne undgå livstruende situationer, så kan vi faktisk end ikke stille den bemanding med fastansatte sygeplejersker. Det viser bare, at for at klare dagen og vejen ude på afdelingerne, må man indkalde timelønnede ansatte og vikarer, siger Grethe Christensen, formand for Dansk Sygeplejeråd. Danske Regioner anerkender, at lockouten har afsløret en 'udfordring' på sygehusene. - Der er ingen tvivl om, at nogle af vores afdelinger til daglig trækker på vikarer. Det kan være afdelinger, der er ramt af barselsvikariater, sygemeldinger eller har svært ved at tiltrække sygeplejersker. Vi anerkender, at vi har en udfordring med at tiltrække sygeplejersker, hvilket blandt andet gælder for akutområdet. Vi ved godt, at det kan være billedet flere steder ude i landet, hvilket viser sig nu, når vi skal stille nødberedskaber, siger Anders Kühnau (S), formand for Region Midtjylland samt Regionernes Lønnings- og Takstnævn. På landsplan har 49,25 procent af de lockout-varslede afdelinger anmodet om at blive friholdt. For en stor del er begrundelsen, ifølge fagforbundet, at der ikke er fastansat nok sygeplejersker til at etablere et nødberedskab, når der ikke må benyttes overarbejde, merarbejde, vikarer, studerende og timelønnede sygeplejersker til at få vagtskemaerne til at hænge sammen. Værst ser det ud i Region Hovedstaden, hvor afdelingsledelsen på 69 procent af de lockout-varslede afsnit har bedt om friholdelse. Den absolutte topscorer er Rigshospitalet, hvor syv ud af 10 afsnit ikke kan opstille et nødberedskab. - Det har været chokerende at dykke ned i ledelsens tal og faktuelt se, hvordan det står til på afdelingerne. Der er alt for få ansatte i forhold til det, man skal nå. På mange afdelinger er det daglige fremmøde af sygeplejersker mindre end hvad der kræves af et nødberedskab, siger Vibeke Westh, kredsformand for Dansk Sygeplejeråd i Region Hovedstaden. Danske Regioner varslede lockout som følge af fagforeningernes strejkevarsel på flere nøgleafdelinger på sygehuse landet over. Oprindeligt var godt 70.000 ansatte i sundhedsvæsenet omfattet af lockouten, der nu ser ud til at blive langt mindre. - Vi har aldrig været interesserede i at lockoutede flere end højst nødvendigt som følge af strejkevarslerne. Det har været vores linje helt fra begyndelsen, forklarer Anders Kühnau. Det er de lokale afdelings- og sygehusledelser, der i samarbejde med Dansk Sygeplejeråds tillidsrepræsentanter skal opstille nødberedskaber på de enkelte afdelinger. På 302 ud af 532 hospitalsafdelinger eller -afsnit i fire ud af landets fem regioner har det ikke kunnet lade sig gøre. Det formuleres i et såkaldt enighedsreferat mellem tillidsfolk og ledelsen, der efterfølgende sendes videre til formel godkendelse hos Regionernes Lønnings- og Takstnævn. Her ligger afdelingsledelsernes anmodninger om friholdelse nu til endelig godkendelse, hvorfor tallene skal betragtes som foreløbige men dog retvisende. I Aarhus forventer DSR-kredsformanden, at Danske Regioner kommer alle friholdelserne i møde. På Aarhus Universitetshospital har knap syv ud af 10 lockoutede afsnit bedt om friholdelse. - På mange afdelinger hænger driften ganske enkelt ikke sammen uden at drive rovdrift på medarbejderne med overarbejde, merarbejde eller timelønnede vikarer, siger Anja Laursen. Hos Danske Regioner maner formanden for Lønnings- og Takstnævnet til besindighed. - Vi kender endnu ikke begrundelserne for alle friholdelserne. Det arbejde skal vi i gang med nu. En grund kan også være, at nødberedskabet svarer til den daglige drift og så er der ingen grund til lockout. Vi ønsker ikke at lockoute bare for lockoutens skyld. Fra vores synspunkt er det kun en fordel for patienterne, hvis det kan undgås, siger Anders Kühnau. Ifølge Danske Regioner har man tidligere besluttet at friholde 31 af de hospitalsafdelinger, som Dansk Sygeplejeråd tidligere varslede strejke på.",Mads Korsager Nielsen,Indland,2018-04-06T18:00:00+00:00,https://www.dr.dk/nyheder/indland/faa-fastansatte-sygeplejersker-hospitaler-oensker-aflyse-op-mod-halvdelen-af-lockout,DR
Skuffede sygeplejersker: ’En løsning for alle’ er blevet til ’en løsning for nogen’ ,"I Nordjylland ærgrer sygeplejersker og læger sig over, at LO-forbundene er gået enegang i overenskomstforhandlingerne. ",Lægerne er også skuffede,"- Vi har stået skulder ved skulder og er dybt afhængige af hinanden. Så jeg havde håbet på en løsning for os alle sammen. Sådan lyder det med skuffelse i stemmen fra sygeplejerske og fællestillidssuppleant i Nordjylland Christine Schjøtt dagen derpå, efter at LO-forbundene i nat - uden om de andre fagforbund - har landet en delaftale med regionerne i de verserende overenskomstforhandlinger på det offentlige område. I aftalen har LO-forbundene blandt andet sikret sig en lønramme på 8,1 procent over tre år og en såkaldt ’betryggelse’ fra Danske Regioner om, at de ikke vil pille ved den betalte frokostpause i perioden. Men en betryggelse har ikke været nok for de andre forbund, og de er derfor ikke gået med. Det forstår Christine Schjøtt godt. - Alle faggrupper bliver forstyrret i deres frokostpause, og vi har brug for den. Der er ikke nogen, der kan gå ind og holde 29 minutter i fred. Hun føler, at LO-forbundene er gået deres eget ærinde på bekostning af fællesskabet, og at det strider mod det badge, hun og andre bærer med titlen ’en løsning for alle’. - Den skal jeg vel have omdøbt til 'en løsning for nogen', konstaterer Christine Schjøtt, der er klar til at kæmpe så længe, som ’det er nødvendigt’ for en god overenskomstaftale. Også hos lægerne i det nordjyske ærgrer man sig over, at LO-forbundende har sagt ja til et delelement i forhandlingerne. Det er et angreb på den musketéred, som de faglige organisationer ellers har indgået for at stå så stærkt i forhandlingerne som overhovedet muligt, siger formanden for lægerne i Region Nordjylland, Søren Lunde. - Det er en smule ærgerligt, at musketéreden åbenbart ikke holdt længere end det her. Det sætter de andre fagforeninger under pres, at LO-siden har valgt at sige ja til aftalen, siger han og uddyber. - Det er klart, at arbejdsgiverne har fået et lille es i ærmet ved at kunne sige, at der allerede er indgået aftale på LO-siden. Det er noget, som arbejdsgiversiden på det regionale, men også det kommunale og statslige niveau, vil kunne bruge til at drive en kile ned mellem os, lyder det fra Søren Lunde. Når forhandlingerne fortsætter ønsker flere fagforbund, herunder FTF og akademikerne, at at sikringen af den betalte frokostpause bliver skrevet ind i selve overenskomstresultatet.",Klaus Videbæk,Nordjylland,2018-04-25T09:20:00+00:00,https://www.dr.dk/nyheder/regionale/nordjylland/skuffede-sygeplejersker-en-loesning-alle-er-blevet-til-en-loesning,DR
Konflikt på sygehuse kraftigt reduceret,"13.500 sygeplejersker bliver ikke omfattet af lockout, hvis der bryder en konflikt ud.",Langt mindre lockout Kunne ikke stille nødberedskab Normeringer er problemet Væk fra den danske model,"Sygeplejersker på 292 afdelinger, afsnit og specialfunktioner på sygehusene bliver nu pillet ud af en eventuel lockout. Det viser de seneste tal fra Danske Regioner, der også oplyser, at 13.500 sygeplejersker ikke længere er omfattet af lockouten. En lockout der ifølge Dansk Sygeplejeråd oprindeligt ville omfatte 16.500 fra netop den faggruppe. Dermed vil det kun være 3000 sygeplejersker, der ikke skal møde på arbejde, hvis der kommer en lockout. I sidste uge blev knap 1.700 læger også pillet ud. Lockouten er nu kraftigt reduceret, siden Danske Regioner i sin tid varslede udelukkelse af 70.000 ansatte som følge af en eventuel strejke. Danske Regioners chefforhandler Anders Kühnau forklarer, at den brede lockout var et svar på fagforbundenes strejkevarsel, der ville lamme hospitalerne. Efter nødberedskaberne er forhandlet på plads lokalt har det vist sig, at en konflikt ikke kan gennemføres på mange afdelinger. Blandt andet fordi nødberedskabet svarer til det daglige fremmøde. Det gælder for 157 hospitalsenheder. - Det har i mellemtiden vist sig, at vi kan opretholde driften på mange afdelinger på grund at, at vi har forhandlet nødberedskaber på plads. Derfor kan mange af vores afdelinger fungere på ganske almindelig vis og vi har ikke længere grund til at lockoute dem, siger chefforhandler Anders Kühnau. I sidste uge meddelte Dansk Sygeplejeråd, at knap halvdelen af de lockout-varslede hospitalsafdelinger i enighed med sygehusledelserne ønskede at blive friholdt fra lockout. En stor del af dem kunne ikke mønstre nok fastansatte sygeplejersker til at stille et nødberedskab. Danske Regioner har nu gennemgået anmodningerne og godkendt langt de fleste. Ifølge regionerne er knap hver femte afdeling - eller 18 procent - friholdt, fordi der ikke er nok sygeplejersker til et nødberedskab. 53,8 procent af de friholdte begrundes med, at nødberedskabet svarer til daglig bemanding. Ifølge Dansk Sygeplejeråds formand afslører tallene, at der er noget galt med normeringerne på landets hospitaler. - Regionerne valgte et alt for omfattende lockout-varsel. De var ikke selv helt klar over, hvor mange medarbejdere de egentlig har på de enkelte afdelinger og om de var i stand til at klare det her nødberedskab, siger Grethe Christensen, Dansk Sygeplejeråd. Forløbet viser, at det danske sundhedsvæsen er løbet fra den danske model, analyserer professor i sundhedsøkonomi Kjeld Møller Pedersen. Ifølge ham harmonerer parternes våbenarsenal i en konflikt - arbejdstagernes strejke og arbejdsgivernes lockout- dårligt med et moderne sundhedsvæsen. - Sygehusvæsenet tåler ikke strejker og lockout i samme grad som tidligere – vi har fået centraliseret meget og det hænger sammen på kryds og tværs – og derfor er det sværere i dag, siger Kjeld Møller Pedersen, professor i sundhedsøkonomi ved Syddansk Universitet og Aalborg Universitet. Danske Regioner oplyser fredag, at man ikke genkender Dansk Sygeplejeråds vurdering af, hvor mange sygeplejersker den reducerede lockout vil omfatte. Ifølge Danske Regioner vil en eventuel lockout omfatte omkring 10.000 sygeplejersker.",Michael Aae Kristensen,Penge,2018-04-12T15:55:00+00:00,https://www.dr.dk/nyheder/penge/konflikt-paa-sygehuse-kraftigt-reduceret,DR
"Sang og faglig opsang på bus med sygeplejersker: Har du ingen kvaler, Sophie?",Op mod 10.000 tillidsrepræsentanter mødes til gigantisk fagligt møde i Fredericia. DR Nyheder er med ombord på en bus med sygeplejersker.,Den første gang Lønfesten Kampgejsten,"- Det er historisk. Overalt i landet er der tidligt i dag opsamlet ""kampklædte"" danskere, der i busser er kørt mod en stor klynge tillidsrepræsentanter i Fredericia. Her vil op mod 10.000 offentlige ansatte slår fanerne sammen i det, der meget vel kan være det største faglige møde i Danmarkshistorien. Det er derfor Vibeke Westh, der er kredsformand i Dansk Sygeplejeråd i Hovedstaden, kalder dagen historisk. - Det er helt fantastisk, at vi har en fagbevægelse, der står sammen på tværs af alle faggrupper, siger hun i mikrofonen til en fyldt dobbeltdækkerbus, der også tæller medlemmer fra Kost- og Ernæringsforbundet og et par journalister fra DR Nyheder. Foruden godt 70 sygeplejersker og kost- og ernæringsassistenter er bussen pakket med rundstykker, kaffe og sanghæfter. De deles solidarisk rundt blandt de morgentrætte tillidsrepræsentanter, mens Vibeke Westh giver en faglig opsang til statens chefforhandler Sophie Løhde (V) og glædes over den specielle situation, hvor fagbevægelsen står skulder ved skulder. - Vi har travlt, du ved besked. Arbejdsglæden falder, kvaliteten daler ned. Har du ingen kvaler? Lyder det til melodien: ""I en kælder sort som kul"". En af de mange tillidsrepræsentanter, som deltager i det store faglige møde i Fredericia, er Agnes Elsberg, der repræsenterer 60 sygeplejersker på hjerte-, kar-kirurgisk afdeling på Rigshospitalet. Hun skal både håndtere en varslet strejke, der om 14 dage kan sende flere af hendes nærmeste kolleger hjem. Følger det offentlige op med en lockout seks dage senere, vil sengeafsnittet, hvor hun arbejder på Rigshospitalet, også blive tømt for sygeplejersker. Tilbage vil kun være et nødberedskab, som hun skal sætte sammen med sin leder. - Det er vildt spændende og super lærerigt. Jeg er hoppet i med begge ben, siger Agnes Elsberg, der kun har været tillidsrepræsentant i et år og ikke før har oplevet en offentlig overenskomstforhandling som fagligt engageret. - Det er noget af en ilddåb. Der er pres fra alle sider, og mine medlemmer spørger om ferier, afspadsering og alt, hvad man kan forestille sig. Heldigvis har jeg en suppleant, som har erfaring og kan hjælpe, siger Agnes Elsberg. Og når hendes kolleger spørger, om der kommer en storkonflikt, svarer hun: - Det kan der sagtens. Hendes sidekammerat i bussen er Anja Jensen, der er specialkonsulent i Kost- og Ernæringsforbundet, som organiserer omkring 8.000 medlemmer. Om få uger kan omkring en tredjedel af forbundets medlemmer være sendt hjem fra arbejde, fordi der er brudt en storkonflikt ud. - Jeg sendte senest et nyhedsbrev ud klokken kvart i to i nat for at fortælle medlemmerne, hvordan de skal forholde sig, hvis de er udtaget til strejke den 4. april. Vi håber selvfølgelig ikke, at det ender i en strejke og lockout, men vi er nødt til at arbejde ud fra, at vi forventer det værste, siger hun. Både Anja Jensen og Agnes Elsberg er provokerede af den måde, statens chefforhandler, innovationsminister Sophie Løhde (V), taler om de offentligt ansatte. - Den her holdning, at der er lønfest i det offentlige, og nogle af de forslag, der har været fremme, er meget provokerende, siger Agnes Elsberg. - Når de foreslår, at der ikke skal være genetillæg, eller at afspadsering skal afvikles inden for et døgn, så bliver vi provokerede, og det betyder også noget for forhandlingerne, siger Anja Jensen. - Det ville da hjælpe på det, hvis de talte pænere om os, siger Agnes Elsberg. Anja Jensen er glad for den brede solidaritet i fagbevægelsen. Men for medlemmerne af Kost- og Ernæringsforbundet er der ét altoverskyggende mål med overenskomsten: løn. - Løn betyder alt for os. Vi har nogle meget lavtlønnede medlemmer. Der er mange eksempler på, at man har taget en faglig uddannelse og som nyuddannet kommer ud i et job med en løn under dagpengeniveau, og der er vi slet ikke kommet i møde, som det ser ud nu, siger Anja Jensen. De glæder sig begge over det historiske møde i Fredericia, hvor der vil blive pumpet en ordentlig gang kampgejst ind i de 750.000 offentligt ansatte, der forbereder sig på en historisk stor arbejdskonflikt, hvor en halv million offentligt ansatte kan blive sendt hjem. - Det giver en masse kampgejst. Og det er jo helt historisk for fagbevægelsen, at vi står så stærkt sammen. Det er kvindefag og mandefag, der finder sammen på tværs. Det er et stærkt redskab, og det er fedt at være en del af, siger Anja Jensen.",Mathias Sommer,Penge,2018-03-22T08:29:00+00:00,https://www.dr.dk/nyheder/penge/sang-og-faglig-opsang-paa-bus-med-sygeplejersker-har-du-ingen-kvaler-sophie,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3141153,DR
Over 500 patienter sov på gangene: Sygehus måtte tvinges til at skaffe sygeplejersker,Sundhedsvæsenet kritiseres for svag rekruttering - vikarbureau får 75 ansøgninger om ugen.,Regioner tager fejl Gør ikke nok for at rekruttere Aften- og weekendarbejde er ikke attraktivt Sygeplejersker søger mod private Ikke for mange vikarer,"Sidste år måtte 560 patienter sove på gangene på Slagelse Sygehus. Det viser et notat fra Region Sjælland, som blandt andet forklarer det med mangel på sygeplejersker og generelle problemer med at lokke nye til. Sideløbende forsøgte sygeplejerskernes a-kasse forgæves i et halvt år at komme i kontakt med sygehusledelsen for at hjælpe med at skaffe ledige sygeplejersker til de underbemandede afdelinger. Det fortæller Anni Pilgaard, der er formand for Din Sundhedsfaglige A-kasse, DSA. - Det er underligt og uforståeligt, at en offentlig instans ikke bruger de kompetencer, vi har i a-kassen. Vi har konsulenter, der er uddannede sygeplejersker eller jordemødre, som kender arbejdsmarkedet og kan dokumentere gode resultater, siger Anni Pilgaard, der også er næstformand i fagforbundet Dansk Sygeplejeråd. Ifølge Anni Pilgaard tager Danske Regioner fejl, når de begrunder svigt på sygehusene med mangel på sygeplejersker. DR Nyheder har tidligere beskrevet, at godt halvdelen af landets hospitalsafdelinger og sygehusafsnit vil undtages fra en lockout, fordi de ikke kan mønstre et nødberedskab af sygeplejersker. Samtidig har Arbejdstilsynet netop påbudt Holbæk Sygehus at gribe ind på to medicinske sengeafsnit, hvor der ikke er plejepersonale nok. Her opstår flere gange månedligt medicinfejl og ældre patienter får skorper og belægninger i ganer og munde, fordi der ikke er tid til hygiejne. Alt sammen situationer, der ifølge ledelsen på Holbæk Sygehus samt Danske Regioner skyldes, at det er svært at skaffe sygeplejersker. På landsplan er der netop nu 214 fuldtidsledige sygeplejersker, oplyser DSA, der opfordrer landets sygehuse til at tænke kreativt frem for blot at slå stillingerne op. - Arbejdsgiverne kan sagtens gøre mere end i dag. Når vi går dem på klingen og spørger, hvad de har gjort. Så har de oftest kun slået stillingen op. De har ikke samarbejdet med os, de har ikke lavet attraktive arbejdsmiljøer eller tænkt på efter- og videreuddannelse. Der er masser af parametre, der ikke er skruet på, siger Anni Pilgaard. Hos Region Sjælland siger administrerende direktør Per Bennetsen, at regionen sagtens kan blive bedre til at rekruttere flere sygeplejersker, men at man allerede lægger en stor indsats i opgaven med at fylde hullerne. - Vi arbejder hele tiden med at sikre god oplæring og god uddannelse af nye medarbejdere.Vi arbejder på at få andre faggrupper i spil f.eks. sosu-assistenter, og vi har kampagner og åbent hus arrangementer. Så vi gør meget for at rekruttere og vise, at vi er en god og spændende arbejdsplads, siger han. Ifølge Per Bennetsen skyldes en stor del af rekrutteringsproblemerne, at afdelinger med et særligt hårdt arbejdspres har sværere ved at tiltrække sygeplejersker. Det gælder især på afdelinger med mange aften- natte- og weekendvagter, forklarer han. Mens de offentlige sygehuse må se langt efter ansøgere, kan private vikarbureauer vælge og vrage. Det oplyser Nordic Medicare, der blandt andet beskæftiger sygeplejersker på både hospitaler og lægeklinikker. - Vi har nemmere og nemmere ved at rekruttere sygeplejersker, siger sundhedsfaglig direktør og speciallæge, Niels H. Riewerts Eriksen. Bureauet Powercare er blandt Skandinaviens største udbydere af sundhedsfagligt personale. Her oplever man også en stor søgning fra sygeplejersker og jordemødre fra offentlige sygehuse. - Vi får mellem 50 og 75 nye vikarer om ugen, siger Jesper Hamann Wium, administrerende direktør. Hos Region Sjælland er man dog tilbageholdende med at samarbejde for meget med vikarbureauerne. - Vi bruger vikarbureauer, men vi skal passe på med, at vi ikke ender med at have flere vikarer end fuldtidsansatte. Den faste stab skal udgøre en ret stor del. - Vi har brug for, at der er fastansatte i de stillinger, hvor der også er aften- weekend- og nattevagter, så der er en forskel på private firmaers rekruttering og vores, siger regionsdirektør Per Bennetsen. Ifølge notatet fra Region Sjælland måtte i alt 2.083 patienter sidste år overnatte på gangene på regionens fire akutsygehuse.",Mads Korsager Nielsen,Indland,2018-04-10T16:10:00+00:00,https://www.dr.dk/nyheder/indland/over-500-patienter-sov-paa-gangene-sygehus-maatte-tvinges-til-skaffe-sygeplejersker,DR
Storbritannien har akut mangel på sygeplejersker efter brexit,"Markant færre fra andre EU-lande søger arbejde som sygeplejerske i Storbritannien, som har massivt problem.",Afhængig af EU-arbejdskraft,"Lysten til at blive sygeplejerske i Storbritannien er styrtdykket blandt uddannede fra andre EU-lande, efter at briterne har stemt for at forlade EU. Det gennemsnitlige antal af registreringer fra andre EU-lande var sidste år 204 hver måned, mens det i 2015 var 820. Året forinden var antallet 707. Det viser officielle tal. Den britiske kontrolmyndighed for sygeplejersker og jordemødre (NMC) siger, at der har været et fald på 90 procent i antallet af registreringer siden folkeafstemningen om brexit sidste sommer. I alt lod 101 sygeplejersker og jordemødre fra andre EU-lande sig registrere i december. I juli var tallet 1304. - Det er det første tegn på forandringer efter EU-afstemningen, siger NMC-direktør Jackie Smith. De britiske sundhedsmyndigheder står i øjeblikket midt i en stor krise, da man mangler 24.000 sygeplejersker over hele Storbritannien. Ifølge Jackie Smith kan man ikke ""endegyldigt"" slå fast, at det markante fald skyldes brexit. 700.000 sygeplejersker er registreret i Storbritannien. 84,8 procent er briter. 5,6 procent er fra EU, og 9,6 procent er fra den øvrige del af verden. Der kan også være andre forklaringer på faldet i registreringer. Blandt andet er sprogtest blevet sværere i 2016, og det britiske pund er svækket. Chefen for et britisk fagforbund for sygeplejersker (RCN) mener, at de britiske hospitaler er afhængig af arbejdskraften fra det øvrige EU. - Med 24.000 ledige stillinger over hele landet, kan Storbritannien ikke klare sig uden hjælp fra sygeplejersker fra EU, siger Janet Davies. Hun kræver regeringens garanti for, at sygeplejersker fra andre EU-lande kan blive i Storbritannien. Ellers går det ud over patienternes pleje. /ritzau/AFP",,Udland,2017-01-31T21:26:00+00:00,https://www.dr.dk/nyheder/udland/storbritannien-har-akut-mangel-paa-sygeplejersker-efter-brexit,DR
"Sygeplejersker, sosu'er og pædagoger er også omfattet af pensionsaftale",,,,Mark Lindved Norup,,,https://www.dr.dk/nyheder/seneste/sygeplejersker-sosuer-og-paedagoger-er-ogsaa-omfattet-af-pensionsaftale,DR
Kåre Mølbak: Smitterisikoen for minkavlere er større end for læger og sygeplejersker,Det har ikke været muligt at begrænse smitten blandt mink.,Smitte fra dyr til menneske,"Det er farligere at være minkavler end at være ansat i sundhedsvæsenet. Så klar er beskeden fra Kåre Mølbak, der er faglig direktør ved Statens Serum Institut, på et pressemøde omkring den aktuelle smittesituation på minkfarme i Nordjylland. - Data tyder på, at der er betydelig større risiko for at blive smittet, hvis man er minkfarmer, end hvis man er sygeplejerske eller læge, siger han. Kåre Mølbak tilføjer, at risikoen formentlig handler om den store mængde støv, der dannes i besætningerne. - Og så er der virus i det støv, mens man kan opretholde en anden standard på sygehuse, siger han. På pressemødet er det kommet frem, at op mod 100 nordjyske minkbesætninger skal aflives efter coronasmitte på 41 minkfarme. Samlet set betyder det, at over en million mink skal aflives. – Det er det eneste rigtige at gøre, selvom det er trist for både dyr og mennesker, siger fødevareminister Mogens Jensen (S). Samtlige 41 besætninger ligger i Nordjylland. Kåre Mølbak understreger, at man er nødt til at tage konsekvensen, fordi udbruddene på farmene også kan ramme mennesker. – En andel af de her tilfælde har en særlig variant, som kommer fra minken. Vi ser, at der sker en smitte fra mink til mennesker. - Vi ved med sikkerhed, at mennesker kan smitte mink, og mink kan smitte mennesker, siger Kåre Mølbak. Minkfarme uden smitte kan risikere at skulle aflive alle deres dyr, alene fordi de er tæt på andre farme med smitte. Det første tilfælde af coronasmitte på en minkfarm blev konstateret i midten af juni. Der kan være økonomisk kompensation på vej til de pågældende minkfarme, oplyser fødevareministeren. - Vi vil - i dialog med erhvervet - se på, hvilke muligheder der er for at understøtte branchen. Det gælder både i forhold til ejere og medarbejdere, siger Mogens Jensen.",Frederik Hagemann-Nielsen,Indland,2020-10-01T16:05:00+00:00,https://www.dr.dk/nyheder/indland/kaare-moelbak-smitterisikoen-minkavlere-er-stoerre-end-laeger-og-sygeplejersker,DR
"Læger og sygeplejersker får snart mundbind, der kan genanvendes",Dansk firma står bag genanvendeligt mundbind.,Vision: Få panten tilbage Hospitalsansatte skal teste Genanvendelse er vejen frem,"Læger og sygeplejersker er for tiden storforbrugere af engangsmundbind, der efter endt brug ender i skraldespanden. Engangsmundbind er nemlig ofte lavet af flere materialer - eksempelvis stof, plastik og metal - og kan derfor ikke genanvendes. Men det kan snart være slut. Til efteråret bliver et danskudviklet mundbind introduceret på hospitaler på Region Hovedstaden. Det nye mundbind er lavet af ét materiale, og efter brug vil mundbindene derfor blive indsamlet, varmet op og lavet til nye mundbind. Regionsrådsformand Sophie Hæstorp Andersen (S), Region Hovedstaden, glæder sig på miljøets vegne. - Jeg tror, at rigtigt mange af os, efter at der er blevet indført flere mundbind på hospitalerne og i det almindelige samfund, er meget optaget af, at vi kan se, at de bliver smidt rundt omkring, og at de måske ender i verdenshavene eller steder i vores natur, hvor de ikke skal være, siger hun. Bag den nye mundbind står virksomheden GMAF Circular Material Aps, der har lavet en aftale med Den Nationale Operative Stab om at levere omkring otte millioner mundbind. Produktionen går i gang til efteråret. Ifølge Ingo Walterscheid, bestyrelsesformand for fonden bag virksomheden, er der store perspektiver i opfindelsen - også uden for hospitalsgangene. - Næste skridt er, at vi godt kunne tænke os at lave et pantsystem, således at du kan bruge din mobiltelefon, og så få panten tilbage, når du smider det brugte mundbind i en offentlig skraldespand, der er lavet til formålet, siger han. - Det er det, vi arbejder på, men først skal vi lige have produktionen op og køre, siger Ingo Walterscheid til DR. Læger, sygeplejersker og andre sundhedsansatte i Region Hovedstaden skal være med til at give feedback og sikre, at de genanvendelige mundbindene er gode nok. - Vores klinikere, sygeplejersker og læger skal være med til at teste det af i praksis. Vi kan være med til at sige: 'sidder det her godt, er det lavet i den rigtige kvalitet, og er det godt også for patientsikkerheden', siger Sophie Hæstorp Andersen. Hvis forsøget er succesfuldt, håber hun, at hovedstadens hospitaler med tiden kan udskifte også kitler, handsker og andre engangsmaterialer med versioner, hvor materialet kan genanvendes. I dag bliver engangsmundbind brændt sammen med det øvrige affald, der ikke kan genanvendes. Selvom vi i Danmark opfanger langt de fleste partikler fra forbrændingsanlæg, så er genanvendelige materialer som udgangspunkt en bedre løsning, forklarer Marianne Thomsen, professor ved Institut for miljøvidenskab på Aarhus Universitet. - Vi har for mange mikroforureninger ude i vores miljø, både tungmetaller og organiske mikroforureninger. Så vi har ikke rigtigt råd til at blive ved med at have teknologier, som udleder den slags, siger hun. Generelt er produkter, som er designet til at kunne genanvendes, vejen frem, siger hun. - Så hvis denne her produktionsmetode har et co2-aftryk, der er signifikant lavere, end den produktionsmetode man har nu, og den i øvrigt ikke har nogen udledning af miljøfarlige stoffer, så er det en rigtig god ide, siger hun. Hun tilføjer, at hvis man ser alene på miljø og bæredygtighed, så er stofmundbind efter hendes mening den bedste løsning for den generelle befolkning.",Thomas Prakash,Indland,2020-10-05T11:43:00+00:00,https://www.dr.dk/nyheder/indland/laeger-og-sygeplejersker-faar-snart-mundbind-der-kan-genanvendes,DR
Beskeden begejstring hos 'Arnes koner' efter pensionsaftale ,I nat landede aftalen om tidlig tilbagetrækning - den såkaldte 'Arne-model'. ,Ikke fremtidssikret Glæder sig alle over ligestillingsvinkel,"Sent i nat blev regeringen, SF, Enhedslisten og Dansk Folkeparti enige om en aftale om tidlig tilbagetrækning fra arbejdsmarkedet. I aftalen tæller obligatoriske praktikperioder nu også med, når der optjenes ret til tidlig tilbagetrækning. Det betyder, at faggrupper med praktikforløb under uddannelsen - som sosu'er, pædagoger og sygeplejersker - i højere grad vil være inkluderet i aftalen. Faggrupperne er blevet døbt 'Arnes koner' af Pia Olsen Dyhr (SF), men hos konernes fagforeninger er der blandede holdninger til den endelige aftale om den såkaldte 'Arne-pension'. En af de faggrupper, der nu får bedre adgang til pensionsordningen, er pædagogerne. Noget, der i den grad glæder SF-formand Pia Olsen Dyhr. - SF havde særligt én helt klar mærkesag, når det kom til 'Arne-pensionen': Arnes kone skulle med. Den sygeplejerske eller pædagog, der er startet sit arbejdsliv i en hård praktik, skal også have ret til tidlig pension. Det sker nu, siger hun. Spørger man Elisa Rimpler, formand for pædagogernes fagforening, BUPL, er hun dog ikke overvældet over det antal af pædagoger, der får glæde af ordningen. - Det er slag på tasken kun 14-18 procent af pædagogerne, der får glæde af den aftale her, siger hun. Hun efterlyser, at man fokuserer på andet end bare den tidlige tilbagetrækning. - Det handler ikke kun om tidlig tilbagetrækning. Det handler også om at lave nogle investeringer i den offentlige sektor, der gør det godt at gå på arbejde gennem et langt arbejdsliv. Også hos Dansk Sygeplejeråd er begejstringen over pensionsaftalen begrænset. Det er nemlig, ifølge næstformand i Dansk Sygeplejeråd, Anni Pilgaard, kun 3.000 af de 55.000 sygeplejersker, der er på arbejdsmarkedet, der vil få gavn af de nye tiltag i aftalen. - Vi kan jo se, at du skal være færdiguddannet som sygeplejerske som 20-årig, hvis du skal få gavn af det her. I gennemsnit er vores vores sygeplejersker 28,6 år gamle, når de er færdige, siger hun- Det er nemlig særligt sygeplejersker tilbage fra dengang, hvor man startede direkte som elev - hvilket altså nu tæller med i optjeningen - der får glæde af pensionsaftalen. - Vi er langt fra fremtidssikret som sygeplejersker, og vi ved, at det er et fag, der slider på folk, siger Anni Pilgaard. Hos FOA har formand Mona Striib dog knap så mange forbehold. - Vi er rigtig glade, fordi vi ved, at sosu'er har en rigtig trist rekord i at skulle trække sig fra arbejdsmarkedet tidligt, siger hun. Mona Striib mener, at det giver overordentlig god mening at inkludere den obligatoriske praktik, når det kommer til optjening af retten til den nye tilbagetrækningsordning. - Det har været helt naturligt for os at foreslå. Man arbejder også hårdt, når man er i praktik. Selvom flere af de fagforeninger, der repræsenterer de 'nyinkluderede' fagggrupper har en del forbedringsforslag til pensionsaftalen, så glæder de sig alle over, at man fremover optjerner ret til tidlig tilbagetræning under barsel. - Det er rigtig godt, at der kommer fokus på barsel og deltidsarbejde i aftalen. Det ændrer jo ikke på det generelle ligestillingsproblem, da det bunder i det kønsopdelte arbejdsmarked. Men man har forsøgt at få flere kvinder med. Det er godt, siger BUPL-formand Elisa Rimpler og peger også på, at den endelige aftale har gjort det nemmere at optjene tidlig tilbagetrækning med et deltidsarbejde. Hos sygeplejerskerne, der fortsat er et kvindedomineret erhverv, er man også virkelig glad for initiativerne: - Det er helt klart en forbedring. Det er supergodt, siger Anni Pilgaard, der bakkes op af FOA's Mona Striib. - Vi glæder os meget over, at man i aftalen har sikret denne her ligestillingsvinkel.",Jakob Slyngborg Trolle,Politik,2020-10-10T09:45:00+00:00,https://www.dr.dk/nyheder/politik/beskeden-begejstring-hos-arnes-koner-efter-pensionsaftale,DR
SF og Enhedslisten er glade for at have 'Arnes kone' med i aftale,"Ny aftale betyder, at tusindvis af sygeplejersker, pædagoger og sosu'er også får ret til tidlig pension.","3,5 milliarder årligt Trappemodel afgør tilbagetrækning","SF er glad for, at den netop indgåede pensionsaftale også omfatter ""Arnes kone"", som partiformand Pia Olsen Dyhr beskrev sosu'er, pædagoger og sygeplejersker forud for forhandlingerne. - SF havde særligt én helt klar mærkesag, når det kom til ""Arne-pensionen"": Arnes kone skulle med. - Den sygeplejerske eller pædagog, der har startet sit arbejdsliv i en hård praktik, skal også have ret til tidlig pension. Det sker nu. Det lykkedes at sikre, at ret til tidlig pension også omfatter sygeplejersken, pædagogen, sosu-assistenten og HK'eren, der er startet tidligt, udtaler Pia Olsen Dyhr. Også for Enhedslisten har det været vigtigt at få flere med i ordningen, fortæller politisk ordfører Pernille Skipper. - Vi har fået udvidet regeringens ordning, så det ikke kun er dem, som har arbejdet aller-, aller-, allerlængst, der er med. Men vi har også fået nogle flere sosu'er, pædagoger og sygeplejersker med. - Ordningen er blevet udvidet med mange tusinde, siger hun. Samtidig peger hun på, at Enhedslisten har fået sort på hvidt, at et flertal er villig til at se på en grænse for den stigende pensionsalder. - Det er ikke meget, men det er et lille skridt mod en fair pensionsalder for dem, der ikke har en chance for at arbejde, til de er langt over 70 år, udtaler Pernille Skipper. I alt afsættes der til pensionsaftalen gennemsnitligt 3,5 milliarder kroner årligt. Finansieringen indebærer blandt andet, at der skal laves en reform af jobcentrene, fortæller Pernille Skipper. - Nu går vi ind og finder en masse besparelser og i den anledning forhåbentligt også får forbedret den indsats, der er over for de mennesker, der har været så uheldige at miste deres arbejde, siger hun. S-regeringen har tidligt lørdag morgen indgået en aftale med SF, Enhedslisten og Dansk Folkeparti om en ret til tidlig pension. Aftalen indeholder en trappemodel, som regeringen lagde op til i sit udspil. Det vil sige, at har man som 61-årig været 44 år på arbejdsmarkedet, får man ret til at trække sig tilbage tre år før folkepensionen, mens 42 og 43 år giver ret til, at man kan gå fra et eller to år før folkepensionen. Ancienniteten vil blive opgjort, når man er 61 år, og barsel og dagpenge tæller med som en del af optjeningsperioden. Ydelsen, man er berettiget til, er omkring 13.550 kroner før skat. Beløbet er uafhængigt af en eventuel ægtefælles indtægt. 41.000 helårspersoner ventes i 2022 at få ret til tidlig pension. /ritzau/",,Politik,2020-10-10T04:39:00+00:00,https://www.dr.dk/nyheder/politik/sf-og-enhedslisten-er-glade-have-arnes-kone-med-i-aftale,DR
Angrende Frank Jensen får opbakning til at fortsætte som overborgmester,,,,Anders Byskov Svendsen,,,https://www.dr.dk/nyheder/angrende-frank-jensen-faar-opbakning-til-fortsaette-som-overborgmester,DR
Video tyder på succesfuld prøvetagning på asteroide,,,,Mette Richardt,,,https://www.dr.dk/nyheder/seneste/video-tyder-paa-succesfuld-proevetagning-paa-asteoride,DR
,,,,,,,https://www.dr.dk/nyheder/kultur/tema/gamechangers,DR
65-årige Inger er gået 'lidt' på pension - og det hjælper kollegerne,Odense Kommune og OUH vil have flere sygeplejersker til at gå på delpension.,Inger sagde ja Fordel for det sociale liv Tid til det hele,"Det kan være svært at stoppe med at arbejde fra den ene dag til den anden, fordi du er blevet pensionsmoden. Men din tredje alder behøver ikke komme så pludseligt. Der er nemlig noget, der hedder delpension. På Odense Universitetshospital (OUH) forsøger man at få flere sygeplejersker til at hoppe med på ordningen. Mange kender ikke muligheden, men hvis flere valgte det, ville det hjælpe på sygeplejerske-manglen og presset på de unge sygeplejersker, ligesom de ældre sygeplejesker ville opleve en blød overgang til pensionsttilværelsen. En af dem, der har valgt at takke ja til delpension, er 65-årige Inger Habæk. I 40 år har hun arbejdet på OUH, og i efteråret havde hun muligheden for at lægge kitlen bag sig og nyde sit otium. Men i stedet for at gå på pension på fuldtid, valgte hun at gå på delpension. På den måde arbejder hun tre gange om ugen. Det er en ordning, der passer hende rigtig godt. - Jeg bor alene, så hvad skulle jeg bruge fem dage om ugen på? På denne måde har jeg nogle dage, hvor jeg kan forberede mig på at gå på pension og finde ud af, hvad jeg skal bruge tiden på, så jeg ikke bare sidder derhjemme foran fjernsynet, siger hun og fortsætter: - Jeg er meget glad for mit arbejde. Jeg synes, jeg får meget, når jeg har kontakt med mine patienter, og jeg har meget glæde ved at komme ud og snakke med mine kollegaer. Det vil jeg savne, hvis jeg ikke har muligheden for det. Nedenfor kan du lytte til en radioreportage fra OUH, mens du læser videre. Ordningen har eksisteret siden 2014, men på landsplan er der kun 19 sygeplejersker og lægesekretærer på delpension. Ifølge Line Gessø Hansen, der er næstformand for Dansk Sygeplejeråd i Syddanmark, er det en skam. Der er nemlig mange fordele at hente ved en delpensionsordning. - Hvis man laver den meget bratte overgang til pensionistlivet, er der mange sociale ting, der stopper på én gang. Det her kan være en kæmpe fordel rent socialt og identitetsmæssigt, siger hun. Ud over at være til gavn for den enkelte sygeplejerske mener Line Gessø Hansen også, at det kan være til gavn for kollegaerne. - Det slider rigtig meget med de skiftende vagter og det store arbejdspres. Derfor kan den her ordning være med til at lette presset på de yngre sygeplejersker, når der er en mere erfaren kollega på arbejde, forklarer hun og får opbakning fra OUH: - Det fastholder nogle gode kompetencer, og det sikrer en god dynamik på de forskellige afsnit, siger sygeplejefaglig direktør Mathilde Schmidt-Petersen. I det lange løb håber Line Gessø Hansen, at det vil få en positiv effekt på alle sygeplejersker, hvis flere vælger ordningen om delpension. - Jeg tror helt sikkert på, at mange kunne holde til at være længere på arbejdsmarkedet, hvis vi lettede arbejdspresset i hverdagen, siger hun og nævner, at mange andre faggrupper og brancher kunne få glæde af muligheden. Men hvorfor kan man ikke bare vælge enten at være fuldtid på arbejde eller fuldtid på pension? Ifølge Inger Habæk er der et meget simpelt svar på det spørgsmål: Alder. - Jeg har ikke længere overskud til at arbejde fuldtid. Jeg kan godt mærke, at jeg er blevet ældre. Jeg kan godt mærke, at jeg har brug for at få lidt mere tid derhjemme, hvor jeg kan sove lidt længere og bestemme lidt mere over min hverdag, forklarer hun. Hvornår kitlen skal lægges på hylden på heltid, ved Inger Habæk dog ikke endnu. - Så længe, man har det godt og kan følge med i sine opgaver, så kan man stadigvæk arbejde. Men når man bliver ældre, så husker man ikke så godt, og man bliver også lidt langsommere, og så kan det gå hen at blive en hæmsko for mine kollegaer. Så jeg håber, at de vil prikke til mig og sige, når jeg ikke kan følge med længere, siger hun med et grin.",Jonatan Grau Møller,Fyn,2019-02-04T17:45:00+00:00,https://www.dr.dk/nyheder/regionale/fyn/65-aarige-inger-er-gaaet-lidt-paa-pension-og-det-hjaelper-kollegerne,DR
Så mange rygter - men vi vidste ingenting,,,,Susanne Vigsø Grøn,,2011-09-06 00:00:00,https://www.dr.dk/Nyheder/Temaer/2011/ti_aar_efter_1109/Artikler/2011/08/31133520.htm?focusId=3120466,DR
,,,,,,,https://www.dr.dk/nyheder/kultur/tema/ulven-kommer,DR
Femårig pige dræbt af flugtbilist,"En mor og datter blev ramt af en bil, da de gik på et fortov på Frederiksberg. Politiet jagter nu bilisten.",Flygtede fra gerningsstedet,"En femårig pige mistede onsdag eftermiddag livet, da hun og hendes mor blev ramt af en bil på Frederiksberg. Ulykken skete på Peter Bangs Vej ved nummer 252 omkring klokken 16. - En mor og datter går på fortovet, da de bliver ramt af en bil. Datteren er afgået ved døden, fortæller vicepolitiinspektør Thomas Tarpgaard fra Københavns Politi. Han kan ved 17.30-tiden ikke sige noget om morens tilstand. - Men de kunne tale med hende på ulykkesstedet, siger vicepolitiinspektøren. Efter ulykken flygtede bilisten til fods. Han beskrives som omkring 21 år, 180 centimeter høj og almindelig af bygning. Onsdag eftermiddag var han iført sort tøj. - Vi har en formodning om, hvem han er og leder intensivt efter ham, siger Thomas Tarpgaard. Hvordan ulykke skete, kan politiet ikke sige noget om. - Vi er i gang med at afhøre vidner, og en bilinspektør er tilkaldt for at undersøge ulykken nærmere, forklarer Thomas Tarpgaard. Københavns Politi vil gerne høre fra vidner, som har set noget i forbindelse med ulykken, og som endnu ikke har talt med politiet. /ritzau/ Opdateret 29/10: Der var tidligere et billede af den efterlyste i denne artikel. Billedet er blevet fjernet, da personen er blevet anholdt.",,Indland,2020-10-28T19:47:00+00:00,https://www.dr.dk/nyheder/indland/femarig-pige-draebt-af-flugtbilist,DR
Stort rykind af coronapatienter: Katrine har meldt sig frivilligt til beredskabet,Regionshospitalet Herning forbereder sig på eventuelt at blive nyt epicenter for coronasmitte.,Beredskab mangler hænder Undervises i 'is i maven',"På ganske få dage har hospitalet i Herning modtaget 20 patienter, som enten er konstateret syge med covid-19 eller er under mistanke for at være smittede. Det store rykind betyder, at hospitalet har måttet flytte patienter fra Herning til sygehuse i Randers, Viborg og Aarhus. Ellers er der risiko for, at man må aflyse planlagte operationer. - Hvis vi kommer højere op, er der personale, som skal flyttes fra den ene patientkategori til den anden, siger lægefaglig direktør Jens Friis Bach fra Hospitalsenheden Vest. Det kan meget vel snart ske for radiografen Katrine Held-Troelsgaard. Hun har meldt sig frivilligt til beredskabet og er derfor ved at blive omskolet fra sit daglige arbejde i røntgenafdelingen. - I og med at jeg ikke er sygeplejerske, var jeg ikke med i foråret. Dengang tog nogle et rigtig hårdt læs. Nu kan jeg tage et læs, siger hun. Sammen med 29 andre ansatte fra Hospitalsenheden Vest er hun på kursus for at lære at bruge værnemidler og håndtere patienter, som er i isolation på grund af smittefaren. - På røntgenafdelingen har vi også covid og andre isolationspatienter, så værnemidler er ikke fremmede for os. Men vi er ikke vant til at stå på en firemandsstue, fortæller Katrine Held-Troelsgaard, mens hun øver sig i at tage mundbind, kittel, engangshandsker, briller og visir på. Helst i den rigtige rækkefølge. - Det er rigtig godt for mig at få trænet de her ting, som jeg ikke gør til daglig, siger hun. I foråret var Herning hårdt ramt af mange indlagte covid-19 patienter. Flere sygeplejersker blev dengang selv smittede, hvoraf nogle af dem stadig døjer med senfølger. Det har her i efteråret været svært at få sygeplejersker i Hospitalsenheden Vest til at melde sig frivilligt til coronaberedskabet, der skal tage sig af opgaver, som følger med flere indlagte covid-patienter. Kun 14 ud af 1.200 sygeplejersker har meldt sig frivilligt. Derfor har hospitalsenheden åbnet op for, at andre sundhedsfaggrupper kan blive en del af beredskabet. - Jeg bryder mig ikke om, at mine kolleger bliver prikket til noget, de ikke har lyst til. Jeg har meldt mig frivilligt, for nu er der også plads til radiografer, siger Katrine Held-Troelsgaard. Hun bliver klædt på til opgaven med hjemmeforberedelse gennem video og en undervisningsdag, hvor blandt andet værnemidler prøves af i praksis. Og selvom hun godt kender til kolleger, der har fået senfølger af arbejdet med covid-19-patienter, føler hun sig tryg. - I og med at vi stadig ved så lidt om virus, om smitteveje og senfølger, vil der hele tiden være den her usikkerhed. Den kommer vi ikke til livs, før vi har lært at håndtere det fuldstændigt, siger Katrine Held-Troelsgaard. I alle fem danske regioner stiger antallet af smittede med covid-19. Derfor er sygehusene rundt om i landet i fuld gang med at rekruttere og uddanne personale til coronaberedskabet, så de står bedst rustede til pandemiens bølge to. Her er det vigtigt at lære af erfaringerne fra foråret, mener uddannelseskoordinator Anne Marie Lerche fra Hospitalsenheden Vest. - I foråret var der ingen af os, der havde kendskab til selve sygdommen eller antallet af patienter. Da rykkede og flyttede vi folk fra forskellige steder til akutafdelingen, siger hun. Nu bliver intet personale flyttet til covid-beredskabet, før de har været på kursus og præcist ved, hvad de skal. - Det skal give dem en form for psykologisk sikkerhed. Når vi flytter rundt på personalet, skal de være klar og stå med is i maven og tænke, at det kan jeg godt finde ud af at håndtere, siger Anne Marie Lerche. I første omgang bliver 30 sygeplejersker og andet sundhedsfagligt personale uddannet til at træde til på akutafdelingen, hvor man modtager patienter, der er under mistanke for covid-19. Hvis smittetallene fortsætter med at vokse i det midt- og vestjyske, er hospitalsenheden klar til at udvide beredskabet med op mod 150 ansatte.",Rasmus Gade Østergaard,Midt- og Vestjylland,2020-10-30T19:40:00+00:00,https://www.dr.dk/nyheder/regionale/midtvest/stort-rykind-af-coronapatienter-katrine-har-meldt-sig-frivilligt-til,DR
,,,,,,,https://www.dr.dk/nyheder/penge/tema/diskrimination-af-gravide,DR
Mistænkt lærer fik job trods bortvisning,"Selv om en lærer i 2010 blev bortvist fra en skole i Odense, fordi han var mistænkt i en sag om børneporno, kunne han uden problemer få arbejde på en anden skole.",Kommune informeret ifm retssag,"TILFØJELSE: Læreren blev den 30. oktober 2012 frikendt af retten for besiddelse af børneporno. Selv om en lærer i 2010 blev bortvist fra en skole i Odense, fordi han var mistænkt i en sag om børneporno, kunne han uden problemer få arbejde på en anden skole. Sagen har været to år om at komme for retten og i den mellemliggende tid har læreren arbejdet på en sjællandsk folkeskole. Hans nye arbejdsgiver anede intet om, at læreren var mistænkt for at besidde børneporno. Forhandlingschef i Odense Kommune, Nina Hult, vil ikke kommentere den konkrete sag, men erkender, at sager, hvor en lærer ikke er dømt men kun mistænkt, ikke nødvendigvis kommer en ny arbejdsgiver for øre. - De oplysninger, som vi eventuelt måtte ligge inde med er jo i den personfølsomme kategori. Så det er ikke noget vi kan videregive til en eventuel ny arbejdsgiver, fortæller Nina Hult. Først i forbindelse med retssagen mod læreren, der er for retten i dag, er mandens nye arbejdsgiver, Næstved Kommune, blevet opmærksom på sagen. Læreren nægter sig skyldig i anklagen om besiddelse af børneporno, men vil nu blive fritaget for tjeneste. Det fortæller børne- og personalechef i kommunen, Per B. Christensen. - Man må sige at, både den medarbejder det handler om, skolen og forældre er bedst tjent med at medarbejderen fritages fra tjeneste, sålænge sådan en sag kører, siger Per B. Christensen. Fyns Politi ønsker ikke at kommentere sager, der verserer ved retten og vil derfor ikke oplyse, hvorfor det har taget to år at få sagen for retten i Odense.",Kirsten Nepper-Rasmussen,Fyn,2012-10-30T08:36:00+00:00,https://www.dr.dk/nyheder/regionale/fyn/mistaenkt-laerer-fik-job-trods-bortvisning,DR
Læger og sygeplejersker på børneafdeling advarer om travlhed,,,,Pia Dramshøj,,2020-11-12 00:00:00,https://www.dr.dk/nyheder/seneste/laeger-og-sygeplejersker-paa-boerneafdeling-advarer-om-travlhed,DR
"Filippinerne skrotter rejseforbud for sygeplejersker, som nu kan hjælpe til i udlandet",,,,Nynne Hein Møller,,2020-11-21 00:00:00,https://www.dr.dk/nyheder/seneste/filippinerne-skrotter-rejseforbud-sygeplejersker-som-nu-kan-hjaelpe-til-i-udlandet,DR
Kontakttallet er faldet til 1  ,,,,Pia Dramshøj,,2020-11-24 00:00:00,https://www.dr.dk/nyheder/seneste/kontakttallet-er-faldet-til-1,DR
"Knapt hver fjerde ung tror, at p-piller beskytter mod sexsygdomme, viser ny undersøgelse",,,,Carsten Thomsen,,2020-11-21 00:00:00,https://www.dr.dk/nyheder/seneste/knapt-hver-fjerde-ung-tror-p-piller-beskytter-mod-sexsygdomme-viser-ny-undersoegelse,DR
Pædagoger efterlyser retningslinjer og ressourcer i Nordjylland ,,,,Oliver Batchelor,,2020-11-08 00:00:00,https://www.dr.dk/nyheder/seneste/paedagoger-efterlyser-retningslinjer-og-ressourcer-i-nordjylland,DR
"Mandlige læger oplever krænkelser: ’Min overlæge sagde, at hendes underskrift kostede samleje’ ",Regionsrådsmedlem efterlyste krænkelseshistorier blandt mandlige læger. Så væltede det ind.,,"En overlæge der forsøger at true sig til sex, sygeplejersker der placerer hånden i skridtet på kollegaer, seksuel stønnen i telefonen og sexistiske vittigheder på stribe. Det er bare et lille udsnit af de hundredvis af vidnesbyrd fra mandlige læger, som Jacob Rosenberg, der er overlæge og professor på Herlev Hospital og konservativt regionsrådsmedlem i Region Hovedstaden, på få dage har samlet sammen. Vidnesbyrdene er kommet efter, at han slog et opslag op i et lægeforum på Facebook, hvor han efterlyste mandlige læger, der har oplevet at blive seksuelt krænket. - Jeg har fået hundredvis af henvendelser, både i selve tråden på Facebook men også i personlige meddelelser og på mail, fortæller han. Jacob Rosenbergs fokus på krænkelse af mandlige læger, kommer efter længere tids debat om sexisme rettet mod kvinder. Blandt andet stod flere hundrede læger i september bag et brev med vidnesbyrd om seksuelle krænkelser, og i 2018 startede flere kvindelige læger en større undersøgelse af sexisme blandt sundhedspersonalet. Med de mange nye vidnesbyrd ønsker Jacob Rosenberg at sætte fokus på, at MeToo-debatten burde handle mere om de krænkede og mindre om køn. - Der bliver ikke snakket om, at mænd også kan blive krænket af kvinder. Det har ikke været et samtaleemne før. Jeg ønsker sådan set bare, at det bliver lige så naturligt at tale om det, som at tale om, at det er mænd, der krænker kvinder, siger Jacob Rosenberg. Formand for Overlægeforeningen Lisbeth Lintz er ikke overrasket over, at der nu også kommer historier om krænkelser af mandlige læger frem. - Det er helt uacceptabelt, og vi bliver nødt til at tage det op i alle enheder, i hver en afdeling, på hvert et sygehus eller hospital og i alle fem regioner og italesætte direkte, hvad det er for en adfærd, som vi synes er rimelig, siger hun. Herunder kan du læse fem af de mandlige lægers vidnesbyrd, som Jacob Rosenberg har modtaget. DR har ikke haft mulighed for at efterprøve udsagnene, fordi de er bragt videre til os fra et anonymt lukket forum. En yngre mandlig læge, der er ny på afdelingen, kommer ind i et personalerum, hvor der sidder fem kvindelige sygeplejersker. Da han præsenterer sig, er der en, der udbryder: - Du må da gerne lave gynækologiske undersøgelser på os! Jeg var reservelæge og skulle have godkendt mit ophold af den kvindelige uddannelsesansvarlige overlæge, før jeg kunne søge hoveduddannelse. Hun var meget direkte i mælet og sagde, at hendes underskrift kostede samleje. Jeg troede først, at det var en joke, men hun mente det alvorligt, og det endte med, at jeg ikke fik hendes underskrift, da jeg ville ikke have sex med hende. Jeg måtte søge til en anden afdeling, hvor jeg så fik den nødvendige underskrift. Jeg var ansat på en afdeling på et hospital her i hovedstaden, hvor jeg havde været så uheldig at overse en vagt i vagtskemaet. Det medførte en meget streng tale under morgenkonferencen fra de ledende (kvindelige) overlægers side. Efter konferencen følges jeg med skemalæggende og administrerende overlæge. Skemalæggende forlader os et øjeblik efter med en vrissen om, at det skulle koste mig rødvin at have snydt fra en vagt. Jeg følges herefter med administrerende overlæge, der på et øde gangafsnit får mig mast op i en krog og siger, at vi må tale sammen om min samarbejdsvillighed. Der står jeg med hendes bryster klemt mod min nedre brystkasse og hendes mund lige foran min. Jeg stirrer ind i hendes ganske kønne brune øjne og spørger, hvad hun mener. Jo, forklarer hun, jeg kunne jo bevise over for hende, hvor samarbejdsvillig jeg var. (...) Jeg fintede mig ud ved at lade som om, jeg ville presse mig ud i den ene side, hvorefter hun lukkede helt af der, og jeg lynhurtigt roterede rundt om hende til den anden side. Med en forfjamsket bemærkning om, at vi måtte tale mere om dette en anden gang, skyndte jeg mig ned ad gangen. Jeg er reservelæge og blev for nylig ringet op af en sygeplejerske på sengeafdelingen, som stønnede (seksuelt) i røret og bad mig komme op på afdelingen. Ret ubehagelig episode. Jeg blev jo nødt til at gå derhen, men hvilket ansigt stiller man lige op her. Både jeg selv og flere af mine mandlige kollegaer har oplevet et fast greb om genitalierne af sygeplejersker ved afdelingens julefrokost. Det forlyder, at nogle af sygeplejerskerne var mødtes forinden, havde drukket og diskuteret hvem af os, der var fuckable.",Jonas Deiborg,København,2020-11-02T04:45:00+00:00,https://www.dr.dk/nyheder/regionale/hovedstadsomraadet/mandlige-laeger-oplever-kraenkelser-min-overlaege-sagde-hendes,DR
MINUT FOR MINUT Mette Frederiksen præsenterede regeringsændring for dronningen,,,"Hvad? Statsminister Mette Frederiksen (S) præsenterede ændringer i regeringen, efter at Mogens Jensen (S) i går gik af som minister.",,,,https://www.dr.dk/nyheder/politik/minut-minut-mette-frederiksen-praesenterede-regeringsaendring-dronningen,DR
Tapirunge født i Zoo i nat,,,,Pia Dramshøj,,2020-11-03 00:00:00,https://www.dr.dk/nyheder/seneste/tapirunge-foedt-i-zoo-i-nat,DR
Københavns Politi: Svensk fund ikke interessant i eftersøgning af journalist,En frivillig redningstjeneste fra Sverige har fundet en redningsvest ved Saltholm.,Efterlyser vidner,"En svensk redningstjeneste har været på vandet for at søge efter spor af den forsvundne, svenske journalist, der sidst blev set stævne ud på en ubåd med den danske opfinder Peter Madsen torsdag aften. I går gjorde Sjöräddningssällskapet et fund, som tjenesten fandt ""interessant"". Københavns Politi oplyser, at der er tale om en redningsvest fundet i det lavvandede område ved Saltholm, som formentlig ikke har noget med sagen at gøre. - Redningsvesten er overdraget til deres danske samarbejdsorganisation Dansk Søredningsselskab, som i dag overdrager den til Københavns Politi. Vesten vil blive undersøgt, men vurderes ikke umiddelbart at have interesse for sagen, men vi er glade for, at der er nogen, der aktivt sikrer og melder om forskellige fund i Øresund og Køge Bugt, skriver politiet i en pressemeddelelse. Der vil ifølge politiet ikke være yderligere eftersøgninger på stedet, hvor redningsvesten er fundet, i løbet af i dag. - Det kan oplyses, at hele området ved Saltholm flere gange er indgået i det område, der intensivt er søgt i ved hjælp af fly, skriver politiet. Sjöräddningssällskapet er en frivillig redningstjeneste, som på eget initiativ var gået ind i eftersøgningen af den 30-årige journalist. Både svensk og dansk politi efterlyser fortsat vidner, der kan have viden om ubådens færden mellem torsdag aften og fredag formiddag, hvor den sank. Derudover er ubåden blevet ransaget og undersøgt for spor. Politiet oplyste i går, at der af hensyn til sagens fortsatte efterforskning på nuværende tidspunkt ikke kan gives oplysninger om, hvad der er fundet ved undersøgelsen og ransagningen. Den danske ubådsejer er varetægtsfængslet til den 5. september og er sigtet for at have dræbt journalisten.",Lisbeth Quass,Indland,2017-08-16T06:04:00+00:00,https://www.dr.dk/nyheder/indland/koebenhavns-politi-svensk-fund-ikke-interessant-i-eftersoegning-af-journalist,DR
Døde corona-mink presser sig op fra graven: Én meters dybde kan ikke holde dem nede,Gasser får aflivede mink til at svulme op og trænge op igennem jordoverfladen.,Vestjysk sandjord er for let Smitterisiko er lille,"Mindst én meter nede i jorden var de aflivede coronasmittede mink gravet ned ved militærets øvelsesterræn ved Holstebro. Alligevel får naturens kræfter flere af dyrene til at trænge op igennem graven, så de ligger frit på jordoverfladen. Det bekræfter Rigspolitiet, der leder Den Nationale Operative Stab, som har ansvaret for minknedgravningerne. - I forbindelse med forrådnelsen kan der dannes nogle gasser, som gør, at det hele udvider sig lidt, og så får de på den måde i værste fald presset sig op af jorden, siger Thomas Kristensen, pressechef i Rigspolitiet. Senest skete det natten til mandag, at døde mink blev presset op gennem jordoverfladen. Men Rigspolitiet har også set problemet tidligere i processen. - Det er en naturlig proces, som vi har forsøgt at tage højde for ved at lægge mere jord ovenpå, forklarer Thomas Kristensen. Men udfordringen er, at den sandede jord i Vestjylland har vist sig at være for let. - Én meter jord er ikke bare én meter jord. Det kommer an på, hvad den er lavet af. Så det er derfor, vi har set det ske, siger han. Nedgravningerne er blevet dækket af med yderligere jord. Området er under bevogtning, og på sigt bliver området også hegnet ind. For der er en smitterisiko forbundet med de døde dyr - omend den er lille. - Mink, der har været smittet med corona, smitter primært gennem vejrtrækningen, så på den måde smitter døde mink mindre, end levende mink. Men der kan stadig sidde bakterier i pelsen på dem, forklarer pressechef Thomas Kristensen. De aflivede dyr bliver behandlet med desinfektionsvæske, og de bliver dækket med kalk, når de bliver gravet ned. - Men når det er sagt, så er det jo aldrig sundt at komme i nærheden af døde dyr, så derfor er det selvfølgelig noget, man skal holde sig fra, siger Thomas Kristensen. Han kan ikke afvise, at det kommer til at ske igen, at døde mink bobler op over jordoverfladen. - Det er jo en ekstraordinær situation, så det kan vi ikke sige noget om. Rettelse kl. 9.20: Tidligere fremgik det, at der var lagt én meter jord oven på minkene. Det er ikke helt korrekt. Minkene var gravet én meter ned i jorden.",Lise Soelberg,Midt- og Vestjylland,2020-11-24T04:45:00+00:00,https://www.dr.dk/nyheder/regionale/midtvest/doede-corona-mink-presser-sig-op-fra-graven-en-meters-dybde-kan-ikke,DR
Alle danske mink skal aflives af frygt for virusmutation ,"I værste fald risikerer vi, at pandemien starter forfra med udgangspunkt i Danmark, siger Statens Serum Institut.",Avlsdyr skal også aflives Nye tiltag på vej i Nordjylland,"Alle danske mink skal aflives. Det siger statsminister Mette Frederiksen (S) på et pressemøde og kalder det en ""ekstremt alvorlig situation"". - Virus er muteret i mink, og den muterede virus har spredt sig til mennesker. Det kan være en bombe under en kommende vaccine mod coronavirus. - Den muterede virus blandt mink kan indebære den risiko, at den kommende vaccine ikke kommer til at virke, som den skal, siger statsministeren. Der er i dag observeret corona på 207 minkfarme i Jylland. Statens Serum Institut har fundet fem eksempler på minkfarme og 12 eksempler hos mennesker, hvor muteret virus viser nedsat følsomhed for antistoffer. - Vi risikerer, at effekten i værste fald udebliver. Det kan have voldsomt negative konsekvenser for hele verdens pandemi. En muteret virus risikerer at blive spredt til andre lande, siger Mette Frederiksen. Det er meget alvorligt siger Kåre Mølbak, direktør i Statens Serum Institut. - Det værst tænkelige scenarie er, at vi har en pandemi, der starter forfra med udgangspunkt i Danmark, siger han. Ifølge Fødevarestyrelsen er der registreret 1.137 minkbesætninger i Danmark, hvor der cirka er 12 millioner mink. Det bliver ikke muligt for minkavlerne at beholde enkelte dyr, så avlen kan fortsætte igen på et senere tidspunkt. - Selv fastholdelsen af en mindre mængde avlsdyr vil udgøre en risiko, siger fødevareminister Mogens Jensen (S). Han udtrykker medfølelse over for minkavlerne og de berørte lokalsamfund, men han understreger, at det er en alvorlig trussel for folkesundheden. - Vi står i en situation, hvor lyset for enden af tunnelen er i fare, siger Mogens Jensen. 67 minkfarme har allerede fået aflivet deres besætninger, og aflivningen foregår i samarbejde med politiet, forsvaret, Beredskabsstyrelsen og Hjemmeværnet Rigspolitichef Thorkild Fogde fastslår, at man nu sætter turbo på indsatsen med få aflivet minkene. - Det kræver samarbejde på tværs af myndighederne, men også samarbejde fra minkavlernes side, lyder det fra Rigspolitichefen. Statsminister Mette Frederiksen varsler nye tiltag for at inddæmme smitten med den muterede virus i Nordjylland. Det gælder blandt andet i Jammerbugt, Hjørring, Brønderslev, Vesthimmerland, Thisted, Frederikshavn og Læsø Kommune. Men det er endnu ikke klart, hvilke nye tiltag der kommer. Seruminstituttet vurderer, at fem procent af virusinfektionerne blandt mennesker i Nordjylland er af den nye type af virusmutation. Sundhedsminister Magnus Heunicke (S) opfordrer befolkningen i de berørte kommuner til at være ekstra opmærksomme på de gældende restriktioner. - Det er vigtigt, at vi har opbakning fra lokalbefolkningen i de berørte kommuner. Det er især vigtigt, at man overholder retningslinjer om maksimalt at være 10 personer sammen, og overholder reglerne om afstand og mundbind, hvor det er påkrævet. Desuden vil der komme en øget testkapacitet i området. - Og så vil der komme yderligere restriktioner for at dæmpe aktiviteten i de berørte kommuner, siger han. Fødevarestyrelsen har lavet et kort, hvor man kan se, hvor der er konstateret coronasmitte på minkfarme i Danmark.",Agnete Finnemann Scheel,Indland,2020-11-04T15:03:00+00:00,https://www.dr.dk/nyheder/indland/alle-danske-mink-skal-aflives-af-frygt-virusmutation,DR
Sveriges regering vil forbyde forsamlinger på mere end otte personer: - Gå ikke i fitness og aflys middagene,"Forbuddet skal knække den svenske coronasmittekurve, lyder det fra statsminister Stefan Löfven.",Skærpede regler i 20 ud af 21 regioner Stor stigning siden september,"Den svenske regering vil forbyde forsamlinger på over otte personer på offentlige arealer fra den 24. november og fire uger frem. Det har den svenske statsminister Stefan Löfven i dag meddelt på et virtuelt pressemøde. Det sker på grund af det stigende smittetryk, som vores nordiske naboer oplever for tiden. - Det var tidligere nok med råd og anbefalinger. Men nu kræver det forbud for at knække smittekurven, lød det fra Stefan Löfven, der advarede befolkningen om ikke at tage for let på epidemien: - Det bliver værre. Lad mig gentage. Værre. Desuden kom han med en klar opfordring til befolkningen om, at man ikke bør gå i fitness, gå på biblioteket og at man ikke bør holde middage hjemme. Samme løftede pegefinger kom fra indenrigsminister Mikael Damberg. - Alt for mange opfører sig, som om, at faren er over. Det duer ikke. I dag har man også indført nye restriktioner for borgerne i de to regioner Gävleborg og Västernorrland. Borgerne skal så vidt muligt undgå kontakt med andre end dem, de deler husstand med. Derudover opfordres de til at undgå indendørs miljøer såsom butikker, handelsområder, museer og biblioteker. Alle unødvendige rejser på tværs af regioner bør også undgås, lyder det. Der er nu skærpede restriktioner i 20 ud af 21 af Sveriges regioner. Deribandt i Skåne, ganske kort fra Danmark, hvor man anbefaler at undgå offentlig transport, fysisk kontakt med personer udenfor egen husholdning og at deltage i møder, koncerter og sportsarrangementer. Der har været forskel på den danske og svenske coronastrategi. I Sverige har den generelt været mere lempelig end eksempelvis i Danmark, hvor vi fra starten af foråret lukkede store dele af samfundet ned. Fra midten af september er antallet af registrerede smittede per dag steget fra 106 til den 12. november at være oppe på 4.510. Den 11. november satte Sverige rekord med 5.764 nye smittede – i foråret var rekorden knap 1.700. Selvom antallet af smittede er stærkt stigende, så er landet stadig blot nummer 17 på listen over europæiske lande, hvor flest bliver smittet i disse dage. 264 ud af hver 100.000 svensker bliver ifølge Johns Hopkins Universitet registreret smittet hver uge. For Danmark er antallet 128 per 100.000, mens tallet for Østrig, der har et indbyggertal nogenlunde på størrelse med Sverige, er 525 smittede per 100.000 indbyggere. I sidste uge omtalte DR's korrespondent Anna Gaarslev den svenske situation som ""italienske tilstande"", fordi hver femte prøve i Stockholm var positiv.",Rasmus Christiansen,Udland,2020-11-16T12:55:00+00:00,https://www.dr.dk/nyheder/udland/sveriges-regering-vil-forbyde-forsamlinger-paa-mere-end-otte-personer-gaa-ikke-i,DR
,,,,,,,https://www.dr.dk/nyheder/udland/valg-i-usa,DR
Test dig selv: Kan du bestå indfødsretsprøven?,Ved du nok om Danmark til at blive dansk statsborger? Prøv indfødsretsprøven.,,"Over 4.000 tilmeldte med håb om at blive danske statsborgere har i dag svedt over svarene på 40 spørgsmål om det danske samfund. Det skete, da sprogcentre over hele landet i dag lidt over middagstid afholdt indfødsretsprøve. En bestået indfødsretsprøve er nemlig en af flere betingelser for at blive dansk statsborger. Indfødsretsprøven består af 40 spørgsmål om danske samfundsforhold, dansk kultur og dansk historie. Deltagerne kan forberede sig til prøven ved at læse lærematerialet til prøven. 35 af spørgsmålene stilles med udgangspunkt i lærematerialet. Herudover består prøven af fem aktuelle spørgsmål, der tager udgangspunkt i begivenheder, der har fundet sted de seneste seks måneder. For at bestå testen skal deltagerne besvare 32 af spørgsmålene korrekt. Nedenfor kan du selv prøve kræfter med prøven - uanset om du har dansk pas eller ej.",Thomas Prakash,Indland,2020-11-25T14:58:00+00:00,https://www.dr.dk/nyheder/indland/test-dig-selv-kan-du-bestaa-indfoedsretsproeven-1,DR
Får USA 'den blå mur' tilbage? Det håber Joe Biden og Demokraterne,"USA holder vejret, mens stemmerne de sidste stater bliver talt.",,"Tænk Bruce Springsteens USA: Hvide arbejdere i sværindustrien, der stempler ind og agerer rygrad i verdens største økonomi. De har et socialt fællesskab, de tager sig af hinanden, de stemmer demokratisk. Eller det gjorde de stater - hovedsageligt i det nordøstlige USA - der i perioden mellem 1992 og 2012 altid var på demokraternes hænder og derfor blev kaldt 'Den Blå Mur'. I 2012 begyndte fundamentet at slå sprækker, i 2016 smadrede Donald Trump muren, erobrede Midtvesten og Det Hvide Hus. Demokraternes drøm om at vinde de hvide arbejdere tilbage og dermed genrejse deres blå mur gennem det industrielle Midtvesten afhænger lige nu af sækkevis af brevstemmer fordelt i de vigtige svingstater Michigan og Pennsylvania. Wisconsin har også været omstridt hele dagen, men nyhedsbureauet AP erklærer Joe Biden for vinder i Wisconsin. For at vinde den blå mur tilbage, har Joe Biden selvfølgelig fået arbejderklassens nationalskjald Bruce Springsteen til at indtale flere af sine kampagnefilm. Den 77-årige Joe Bidens sidste chance for at blive præsident ligger måske og gemmer sig i hans fødestat Pennsylvania, der har 20 valgmænd at flytte med. Omkring tre millioner stemmer mangler at blive talt, Trump fører med omkring 500.000 stemmer, men Biden haler ind. Den udvikling huer ikke ligefrem præsident Donald Trump: - I aftes førte jeg, ofte solidt, i mange afgørende stater. En efter en begyndte de så på magisk vis at forsvinde, mens overraskende bunker af stemmesedler blev talt op. MEGET MÆRKELIGT, skriver præsident Donald Trump på Twitter: Her kan du se, hvordan der bliver talt stemmer i netop Michigan, Wisconsin og Pennsylvania: I de to andre stater, Wisconsin og Michigan, har Biden været bagud helt indtil i eftermiddag dansk tid, hvor han har taget snævre føringer begge steder, i takt med stemmer fra de større byer er blevet talt. - Vi tror på, at vi har føringer i stater, der giver Biden mere end 270 valgmand (der kræves for at blive præsident, red.). Vi er på vej til at vinde Michigan, Wisconsin og Pennsylvania med mere end Donald Trump gjorde i 2016, og vi har ""flippet"" en af hans stater, Arizona, siger Bidens kampagnechef Jen O'Malley Dillon ved et pressemøde. AP har nu erklæret Biden for vinder i svingstaten Wisconsin med 49,6 procent af stemmerne mod Donald Trumps 49 procent. Donald Trumps valgkampagne har sagt, at de vil kræve en omtælling i Wisconsin, og man har bedt en domstol om at stoppe optællingen af stemmer ved præsidentvalget i delstaten Michigan. Op til valgdagen har Biden-kampagnen virkeligt fokuseret på Midtvesten. Fredag var Biden i Wisconsin og Minnesota lige vest for. Lørdag førte tidligere præsident Barack Obama og Joe Biden kampagnen sammen i Michigan. Søndag var Biden i Pennsylvanias største by, Philadelphia. Her kan du se, præcis hvordan det står i de sidste stater lige nu. De lyserøde og lyseblå stater er de stater, der endnu ikke afgjort men ifølge AP hælder mod hhv. Donald Trump eller Joe Biden. I 2016 vandt Donald Trump i høj grad i de tre stater, Michigan, Wisconsin og Pennsylvania, fordi han mobiliserede flere af arbejdervælgerne. Trump forstod frustrationen fra hvide, mandlige forstadsvælgere uden lange uddannelser. Det viser opgørelser fra Center for American Progress og en 2016-analyse fra CNN. Derfor har Joe Biden flere gange i valgkampen 2020 fremhævet, at han selv er født og opvokset i arbejderstaten Pennsylvania. Han har imidlertid boet i diverse velhaverkvarterer i nabostaten Delaware, siden han var ti. Artiklen er opdateret med oplysningen om, at nyhedsbureauet AP erklærer demokraten Joe Biden for vinder i svingstaten Wisconsin med 49,6 procent af stemmerne mod Donald Trumps 49 procent.",Malthe Sommerand,Valg i USA 2020,2020-11-04T18:01:00+00:00,https://www.dr.dk/nyheder/udland/valg-i-usa/faar-usa-den-blaa-mur-tilbage-det-haaber-joe-biden-og-demokraterne,DR
Rørt israelsk ambassadør besøgte jødisk gravplads i Randers: 'Der er brug for handling',"Israels ambassadør kalder det 'smertefuldt' at opleve den gravplads, hvor der blev begået hærværk i weekenden.",Vil se handling fra politikerne,"Israels ambassadør i Danmark, Benny Dagan, lagde onsdag vejen forbi Østre Kirkegård i Randers. Det gjorde han for at se, hvor slemt det stod til med de 84 jødiske gravpladser, hvis gravstene i weekenden blev overhældt med grøn maling. Oplevelsen gjorde stort indtryk på ambassadøren. - Det er meget bevægende at være her. Det er både frustrerende og smertefuldt. Omvendt må jeg også sige, at jeg er meget opmuntret over den store afstandtagen, der har været til handlingerne i samfundet. Både fra borgmesteren, de ansatte på kirkegården og de folk, der bor i Randers, sagde Benny Dagan. - Det er ikke første gang i Europa, at vi ser den slags aktioner. Jeg føler, at vi ser en større manifestation af antisemitismen rundt omkring i Europa - nu også i Danmark. Derfor er jeg ikke overrasket over, at den slags kan ske. Selv i en smuk by som Randers. Østjyllands Politi har onsdag sigtet to personer på 27 og 38 år for hærværket på kirkegården. Alligevel ser Benny Dagan gerne, at der bliver gjort mere fra politisk hold for at forhindre lignende episoder. - Der er brug for et stærkt svar i både Danmark og Europa. Jeg tror, der er brug for at se en national strategi og handlingsplan for at tackle og dæmme op for de antisemitiske forbrydelser. - Meget kan løses gennem uddannelse, men der burde også være en paragraf, der specifikt ramte antisemitiske forbrydelser. Og så skal folk også vide, hvad antisemitisme er, og hvor grænsen går. Det kræver altså en indsats på flere forskellige områder. Derfor foreslår jeg, at regeringen og oppositionen sætter sig sammen og finder en løsning, sagde ambassadøren. - De seneste begivenheder skal få os til at vågne op og gøre meget mere, end der er blevet gjort indtil nu.",Malte Nørgaard,Østjylland,2019-11-13T12:45:00+00:00,https://www.dr.dk/nyheder/regionale/oestjylland/roert-israelsk-ambassadoer-besoegte-joedisk-gravplads-i-randers-der-er,DR
Flere sygeplejersker overvejer at sige op,,,,Pia Dramshøj,,2020-12-09 00:00:00,https://www.dr.dk/nyheder/seneste/flere-sygeplejersker-overvejer-sige-op,DR
Corona-bonus på op til 15.000 til nogle sygeplejersker,,,,Julie Johanne Knudsen,,2020-12-15 00:00:00,https://www.dr.dk/nyheder/seneste/corona-bonus-paa-op-til-15000-til-nogle-sygeplejersker,DR
Syddanske sygeplejersker får kontant belønning for corona-indsats,,,,Carsten Thomsen,,2020-12-15 00:00:00,https://www.dr.dk/nyheder/seneste/syddanske-sygeplejersker-faar-kontant-beloenning-corona-indsats,DR
"Nyuddannet sygeplejerske tvinges på covid-afdeling: Ved ikke, hvordan jeg giver ilt","Sygeplejersker føler sig ikke rustet til at passe coronasyge patienter, men de skal ifølge ledelsen.",Fik 72 timers varsel 'Totalt kaos-stemning' Sygeplejeråd har råbt op,"I sidste uge havde den nyuddannede sygeplejerske Nicoline Sjøberg første arbejdsdag på Rigshospitalet i København. Blot tre dage senere fik hun besked på, at hun nu skal indgå i hospitalets hårdt pressede corona-beredskab. Det er en tvungen opgave udstukket oppefra, men det er ikke en opgave, hun på nogen måde føler rustet til, fortæller hun til DR Nyheder. - Jeg vil rigtig gerne hjælpe, men jeg har ikke kompetencerne. Jeg kan ikke behandle folk med ilt, hvis jeg ikke ved, hvordan iltapperatet virker. Jeg ved ikke, hvor medicinskabet er, og jeg er ikke sikker på, jeg kan dosere medicinen korrekt. - Jeg ved faktisk ikke engang, hvordan jeg tager de her værnemidler på, som beskytter mig mod at blive syg, tilføjer hun. Nicoline Sjøberg er en af de mange sygeplejersker i Region Hovedstaden og på andre af landets hårdt pressede hospitaler, der med op til 72 timers varsel har fået at vide, at de nu skal flyttes fra deres vante omgivelser til et nyoprettet covid-19-afsnit. Særligt Region Hovedstadens seks hospitaler er så pressede af coronasyge patienter, at man både har aflyst ikke-akutte behandlinger og operationer for at gøre plads til coronabehandlingen samt bedt andre regioner om hjælp til at overtage patienter. Ifølge Diana Saksulv, der er fællestillidsrepræsentant for sygeplejerskerne på Rigshospitalet, er Nicoline Sjøbergs tilfælde langtfra det eneste. - Vi oplever rigtig meget, at sygeplejersker er udpeget til at stå i beredskab, som de ikke har meldt sig frivilligt til. Det presser et hospitalsvæsen, når sygeplejersker bliver presset ud i noget, som de ikke føler sig kvalificeret til, ikke føler sig parate til, eller ikke føler, at de kan få det til at hænge sammen med deres privatliv. - De kan være topspecialister på deres område, men nu skal de ind og dække aften-, nat- og weekendvagter, som de slet ikke er vant til, siger tillidsrepræsentanten. Dertil kommer, at de tilbageværende kollegaer nu må udfylde huller ved at tage ekstravagter, dobbeltvagter og får deres juleferie inddraget, tilføjer Diana Saksulv. - Systemet var presset allerede inden pandemien, i foråret kørte vi covid, så kørte vi pukkelafvikling, og nu kører vi covid igen. Det er et slidt system, siger hun. I går deltog Nicoline Sjøberg i et tre timer langt kursus, som skal klæde hende på til den første aftenvagt på et covid-19-afsnit her til aften. Men det gik ifølge hende 'op i hat og briller, fordi deltagerne var så utilfredse med situationen. Der var både sygeplejersker, som er vant til at behandle patienter på gynækologisk afdeling og sygeplejersker, der ikke har haft med patienter at gøre i flere år, fordi de nu laver administrativt arbejde, fortæller Nicoline Sjøberg. - Der var totalt kaos-stemning. Alle medarbejdere er tvunget til det her. De er vrede, kede af det og frustrerede. Vi gik hjem med en meget dårlig mavefornemmelse og en følelse af utryghed - også for patienterne, siger sygeplejersken. Formand for Region Hovedstaden, Sophie Hæstorp Andersen (S), erkender, at situationen ikke er i orden for de ansatte. Men det stigende antal corona-patienter i Region Hovedstaden presser regionen til alternative løsninger. - Vi udvider i de her dage, fordi vi håber på det bedste, men forbereder os på det værste. Med de stigninger, vi har set de seneste dage, er medarbejdere blevet indkaldt med meget kort varsel, og det er selvfølgelig ikke særlig optimalt, siger hun. Regionsrådsformanden siger, at hun er 'ked af', at det er udsigten for blandt andre sygeplejerskerne; -... men med det antal patienter, der lige nu kommer på vores hospitaler, er det desværre nødvendigt, lyder det fra Hæstorp Andersen. Ifølge koncerndirektør i Region Hovedstaden, Dorthe Crüger, er den store stigning i antallet af indlagte med coronavirus faktisk kommet bag på ledelsen, fortalte hun på et pressemøde om den situationen her til eftermiddag. For bare to uger siden var der 166 indlagte i regionen, mens der i dag er 371 indlagte. Sygeplejersken Nicoline Sjøberg mener dog, at regionen burde have set den stigende smitte og dermed de mange flere indlagte komme for flere måneder siden. - Jeg er med på, at det hele var nyt i foråret, men man har haft hele sommeren til at forberede sig på at lave nogle beredskabsplaner, der virker. - Hvorfor i alverden trykker man først på knappen i fredags, så folk har 72 timer til at gøre sig klar, siger hun. Det er en pointe, som Dansk Sygeplejeråd har råbt op om længe, fortæller foreningens formand, Grete Christensen, til DR Nyheder. - Der er ikke tvivl om, at sygeplejersker også skal være en del af det her, vi har brug for at bekæmpe corona. Men det handler om manglende planlægning fra arbejdesgivernes side, og det giver frustrationer og irritationer over, at man bliver bedt om at gøre noget, man ikke har forudsætningerne for, siger formanden. Region Hovedstaden og Dansk Sygeplejeråd indgik i fredags en aftale, som sikrer sygeplejerskerne et højere tillæg, når de bliver flyttet til et covid-afsnit. Men de ekstra penge er ikke nok til at få de ansatte til at føle sig rustet til arbejdsopgaverne på de nyoprettede afdelinger, mener formanden. Grethe Christensen forstår ikke, hvorfor hospitalsledelserne ikke løbende har givet sygeplejersker et beløb for at holde sig klar, og som hen over sommeren og efteråret har modtaget efteruddannelse, således at de nu kunne være rustet til at blive en del af beredskabet, når patienterne vælter ind. Hun frygter, at den tvungne arbejdsopgave med behandling af corona-patienter vil få sygeplejersker til at melde sig syge. Sådanne sygemeldinger vil presse et i forvejen presset sundhedsvæsen, påpeger hun. På Amager og Hvidovre Hospital er der i dag 80 indlagte coronapatienter. Hospitalsdirektør Birgitte Rav Degenkolv fortæller til DR Nyheder, at man rent faktisk gør brug af sygeplejersker, som allerede havde meldt sig frivilligt til corona-plejen. 35 sygeplejersker har været i beredskabet siden september, og disse er blevet uddannet for at være parate til vinterens stigende smitte. Men antallet af indlagte gør, at der alligevel er opstået et behov for flere hænder. - Vi er alle bekymrede, men vi har også en opgave med at passe de her patienter, så vi er nødt til at samle tropperne og få personalet uddannet, så godt vi kan, siger hun. - Vi forsøger i høj grad at indlægge patienterne på infektionsmedicinsk afdeling og lungemedicinsk afdeling, hvor der allerede er personale, som kender de her patienter. Vi forsøger også at lægge vagtplaner med læger og sygeplejersker, som de nye kan læne sig op ad. Men det er et puslespil, og væsenet er presset. Det er de muliges kunst, siger hospitalsdirektøren. Artiklen er opdateret med en kommentar fra en af Region Hovedstadens hospitalsdirektører.",Maja Lærke Maach,Indland,2020-12-22T12:56:00+00:00,https://www.dr.dk/nyheder/indland/nyuddannet-sygeplejerske-tvinges-paa-covid-afdeling-ved-ikke-hvordan-jeg-giver-ilt,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=4169555,DR
Sygeplejersker sidder ved computeren i stedet for ved patienten: HK vil flytte opgaver tilbage til sekretærerne,"Fagforeningen HK mener, at de har løsningen på, at regeringen mangler 1.000 sygeplejersker.",'Jeg skal være tæt på dem' Beregningerne er gode nok,"De booker lokaler, tager telefonen og skriver i journaler. De danske sygeplejersker bruger en stor del af dagen på ting, der ikke har med den nære patientkontakt at gøre. Nogle af opgaverne med at dokumentere patienternes tilstand kræver en sygeplejerskeuddannelse, men det gælder ikke det hele. - At printe labels og gøre klar til patienterne i morgen kunne sagtens være en sekretæropgave, siger Anja Skovgaard Nissen, som er sygeplejerske på Odense Universitetshospital. Og det er fagforeningen HK enig med hende i. De mener, at de kan gøre arbejdet bedre for Anja samtidig med, at de kan løse regeringens problem med at skaffe 1.000 sygeplejersker. HK er fagforeningen for lægesekretærer, og deres forslag vil også komme deres medlemmer til gode. Forslaget lyder nemlig sådan her: Flyt noget af det administrative arbejde tilbage til lægesekretærerne. Hvis sygeplejerskerne bliver aflastet administrativt, så er tanken, at de fremover kan nøjes med at bruge 20 procent af arbejdstiden på administrativt arbejde. Og det kan gøre en stor forskel for flere personalegrupper, mener de i HK. - Alt det administrative arbejde, som dygtige læger og sygeplejersker udfører, er slet ikke nødvendigt. Jeg så hellere, at det blev udført af uddannede lægesekretærer, siger Winne Axelsen, formand HK Kommunal i Region Hovedstaden. Anja Skovgaard Nissen er sygeplejerske på Urinvejs-kirurgisk afdeling på Odense Universitetshospital. På hendes afdeling er der hver dag afsat en sygeplejerske til sekretæropgaver. - Dele af opgaven er helt klart sygeplejefaglig, men der er også dele af opgaven, som på ingen måde er sygeplejefaglig i min optik, forklarer hun. Patienterne kommer med meget komplekse lidelser. Derfor mener Anja Skovgaard Nissen, at sygeplejerskerne ikke skal bruge dyrebar tid foran computeren, men i stedet være, hvor hjælpen er tiltrængt. - Folk er her, når de er rigtig syge, og der skal jeg være tæt ved dem, siger hun. Professor i sundhedsøkonomi og sundhedspolitik ved Syddansk Universitet Kjeld Møller Pedersen mener, at HK's logik med at flytte opgaverne og frigive sygeplejersker er god nok. - Det er rimelig realistisk, men man kan godt diskutere, om det er fem eller fire procent, der kan flyttes, men det spiller ikke den helt store rolle, siger han og nævner, at det ikke er en gratis løsning. - Der skal skaffes et økonomisk råderum til at kunne ansætte flere lægesekretærer. Så det er i virkeligheden også en økonomisk udfordring, om der er plads til det, siger han. Regeringen forsøger i forbindelse med de igangværende finanslovsforhandlinger at finde ud af, hvor pengene til de ekstra 1.000 sygeplejersker skal komme fra. Socialdemokratiets har tidligere nævnt stigende cigaretpriser som løsning. I en tidligere udgave af denne artikel fremgik det, at sygeplejerskerne bruger en fjerdedel af arbejdsdagen på der ikke har noget med patienterne at gøre. Det er ikke korrekt, da noget af tiden foregår sammen med patienterne i forbindelse med dokumentation af patienternes tilstand. DR beklager.",Sine Skott Andersen,Fyn,2019-11-21T18:27:00+00:00,https://www.dr.dk/nyheder/regionale/fyn/sygeplejersker-sidder-ved-computeren-i-stedet-ved-patienten-hk-vil-flytte,DR
Efterskole sender samtlige elever hjem,,,,Jens Andersen,,2020-12-02 00:00:00,https://www.dr.dk/nyheder/seneste/efterskole-sender-samtlige-elever-hjem,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3543941,DR
"WHO's krisedirektør: Vacciner er ikke lig med, at krisen er aflyst",,,,Mathilde Bugge,,2020-12-04 00:00:00,https://www.dr.dk/nyheder/seneste/whos-krisedirektoer-vacciner-er-ikke-lige-med-krisen-er-aflyst,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3543849,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3046357,DR
Knap en million danskere har hentet ny kørekort-app,,,,Nynne Hein Møller,,2020-12-01 00:00:00,https://www.dr.dk/nyheder/seneste/knap-en-million-danskere-har-hentet-ny-koerekort-app,DR
Teknisk uheld - vi beklager meget,,,,Michael Larsen,,2005-01-01 00:00:00,https://www.dr.dk/nyheder/teknisk-uheld-vi-beklager?focusId=3395200,DR
Franske fiskere får økonomisk hjælp efter aftale,,,,Charlotte Persøe,,2020-12-25 00:00:00,https://www.dr.dk/nyheder/seneste/franske-fiskere-faar-oekonomisk-hjaelp-efter-aftale,DR
"Den kommende juletid bekymrer Allan Randrup: 'Vi er ved at nå derop, hvor der er pres på akutafdelingerne'",,,,Mathilde Bugge,,2020-12-02 00:00:00,https://www.dr.dk/nyheder/seneste/den-kommende-juletid-bekymrer-allan-randrup-vi-er-ved-naa-derop-hvor-der-er-pres-paa,DR
Hvem er familien Hallund?,,,,Carsten Thomsen,,,https://www.dr.dk/Nyheder/Temaer/Oevrige_temaer/2008/Ski/Artikler/20080128131945.htm?focusId=4286180,DR
Velkommen til 2021,,,,Caroline Clante,,2021-01-01 00:00:00,https://www.dr.dk/nyheder/seneste/velkommen-til-2021,DR
"Videodagbog fra fronten: 'Jeg kan slet ikke overskue at tænke på, at det her bliver ved i to måneder endnu'","DR Nyheder fulgte frontpersonalet på Aarhus Universitetshospital, da indlæggelsestallene steg hen over jul og nytår.",Tid til julehygge med patienterne Udviklingen vender Et nyt år Virusmutation kan øge presset,"Kort før julefreden sænker sig over Danmark er der travlt på Infektionsmedicinsk Afdeling på Aarhus Universitetshospital. Her ligger patienter, der har brug for behandling af covid-19, indlagt. Dem har de flere af end nogensinde d. 21. december, hvor sygeplejerske Line Schnoor har dagvagt. DR har bedt hende om at føre videodagbog over dagene henover jul og nytår. Som blot 24-årig er hun blandt de yngre kræfter på afdelingen og også blandt de nyeste. Det er nemlig kun fem måneder siden, hun færdiggjorde uddannelsen og kunne kalde sig sygeplejerske. Vagten forløber egentlig ganske roligt fra morgenstunden, men op af formiddagen skrues tempoet i vejret. Hun skal både oplære en ny sygeplejerske på afdelingen, udskrive to af de allerede indlagte coronapatienter og tage imod en ny. - Jeg havde ikke tid til at sætte mig ned og spise min madpakke før klokken halv tre, siger hun. - Det er sådan nogle dage her, hvor man skal minde sig selv om, at i morgen bliver bedre, for der er bare rigtig mange dage, hvor man ikke har tid til at sætte sig ned, trække vejret og få noget vand og spise, fordi der er så mange opgaver, der bare står i kø. Desværre bliver morgendagen ikke mindre stressende: Afdelingens ledende overlæge, professor Lars Østergaard, kan også se, at antallet af indlagte smitter af på personalet, der også skal oplære sygeplejersker fra andre afdelinger til at kunne hjælpe med at passe coronapatienterne. - Det har været et døgn, der har været præget af flere indlæggelser. Det har været præget af, at vi skal øge kapaciteten med 50 procent, og at flere sygeplejersker er blevet syge og sendt hjem i karantæne, isolation. Der er rigtig stort pres på i øjeblikket, forklarer han. I dagene op til juleaften er det dog som om, at presset lettes en smule. På landsplan ligger det samlede indlæggelsestal nogenlunde stabilt på mellem 720 og 726. - Antallet af indlagte er stabiliseret, måske en lille smule faldende. Det svarer egentlig meget godt til, at vi også begyndte at se et fald i positivraten, som peakede her i Aarhus den 12. december, forklarer Lars Østergaard. For Line Schnoor er der også kommet mere ro på. Hun har vagten både d. 23. og 24. december, og der er faktisk tid til at hygge lidt mere om patienterne end normalt. - Jeg ved, at min patient rigtig gerne ville have været derhjemme, så i dag vil jeg sætte mig sammen med hende, for det har jeg tid til, siger hun. Allerede anden juledag begynder indlæggelsestallene på landsplan at stige igen, og d. 26. december når antallet af indlagte op på 776. På Infektionsmedicinsk Afdeling på Aarhus Universitetshospital er det dog noget helt andet, der optager Lars Østergaards tid. Samme dag har Statens Serum Institut nemlig modtaget den første sending coronavacciner. Og allerede dagen efter skal de første danskere - herunder personalet på afdelingen - stikkes. - Jeg er så heldig, at jeg får lov til at føre nålen på en af vores sygeplejersker, som bliver den første, der stiller op, siger han. Den første af afdelingens sygeplejersker, der får vaccinen, er Line Schnoor. Hun har egentlig en kort juleferie, men takker ja til at møde ind og få det første stik. Et stik, der følges af et større presseopbud og sendes live til hele landet. - Det er mega vildt. Det er totalt surrealistisk, at jeg har fået coronavaccinen nu, og så som den første sygeplejerske i Region Midt. Det er slet ikke til at forstå, men mega fedt, at vi er i gang med det. Nu kan det kun gå for langsomt, siger hun. Den 29. december er det slut med julefreden. Sundheds- og ældreminister Magnus Heunicke (S) fortæller, at kontakttallet er steget fra 0,9 til 1,2. På landsplan er antallet af indlagte nu oppe på 900. I Aarhus ligger coronapatienterne nærmest i kø for at komme op på afdelingen. Og for flere af dem bliver afdelingen livets sidste stop. Det er nemlig kun de patienter, hvor det vurderes, at det vil hjælpe dem at komme i respirator, der sendes videre på intensiv. Men for nogle patienter er der ikke udsigt til, at en respirator vil kunne hjælpe dem, så de bliver på afdelingen og lindres i deres sidste tid. - Vi har så mange dødsfald af covid, og det er hårdt hver gang. Og det er forfærdeligt hver gang. Lige pt. føler jeg virkelig, at patienterne dør i vores hænder, og vi kan ikke gøre noget for at stoppe det, siger Line Schnoor efter sin vagt d. 30. december. Antallet af sengepladser og sygeplejersker på Infektionsmedicinsk Afdeling på Aarhus Universitetshospital varierer, så det afspejler behovet og smittetallet, men dagen inden nytårsaften er antallet af indlagte oppe i det røde felt af kapaciteten. Derfor øges beredskabsniveauet, så endnu flere patienter kan behandles og plejes. På landsplan er mellem 885 og 926 indlagt i dagene omkring nytårsaften, men 2. januar sættes der en midlertidig rekord, da 944 er indlagt. I Aarhus er der flere coronasygemeldinger blandt personalet, så Line Schnoor må tage fire timers overarbejde, for at vagtplanen kan hænge sammen. Dagen igennem føler hun, at hun er bagud med sine opgaver, og på et tidspunkt må hun simpelthen trække stikket kortvarigt, lukke sig ind på et kontor og græde. - Det er så forfærdeligt at føle sig så utilstrækkelig, som jeg har følt mig i dag. Mine patienter har været sure på mig, fordi jeg ikke har kunnet være på stuerne, når de har ringet efter mig, fordi jeg står inde på en anden isolationssstue, fortæller hun. - Tanken om, at det her bliver ved, i hvert fald i to måneder endnu, den er så… jamen jeg kan slet ikke overskue at tænke på det. Mandag i denne uge peaker antallet af indlagte coronapatienter i Danmark, da hele 964 er indlagt. Det højeste antal, siden smitten kom til landet. Samme dag bliver det hele for meget for Line Schnoor. Da hun møder ind på sin dagvagt, bryder hun grædende sammen foran sine kolleger og leder. - Jeg synes bare, det er så presset. Jeg kan snart ikke holde til mere, og jeg får så dårlig samvittighed over, at jeg er nået dertil nu, hvor jeg ikke kan tage på arbejde uden at bryde sammen, siger hun. Derfor bliver hun sendt hjem fra arbejde, men allerede tirsdag og onsdag i denne uge står den på nattevagt, inden hun kan trække stikket med nogle feriedage. I dagene efter falder antallet af indlagte igen, men regeringen vælger alligevel at lukke samfundet yderligere ned blot fem dage inde i det nye år. Det skyldes blandt andet, at en mere smitsom mutation af covid-19 er nået til Danmark efter først at være opdaget i Storbritannien. I midten af februar er forventningen, at den nye variant vil være den dominerende i Danmark. Den britiske muterede virus er derfor først lige begyndt at vise muskler i det danske samfund, forklarer sundheds- og ældreminister Magnus Heunicke (S) fredag. - Selv om de generelle smittetal begynder at gå ned, gælder det ikke for den engelske variant. Den fortsætter med at brede sig neden under i vores daglige smittetal, skriver han i et opslag på Facebook.",Thomas Klose Jensen,Indland,2021-01-10T19:38:00+00:00,https://www.dr.dk/nyheder/indland/videodagbog-fra-fronten-jeg-kan-slet-ikke-overskue-taenke-paa-det-her-bliver-ved-i,DR
"Statsministeren håber, at påsken bliver vendepunktet for corona",,,,Nikoline Vestergaard,,2021-01-01 00:00:00,https://www.dr.dk/nyheder/seneste/statsministeren-haaber-paasken-bliver-vendepunktet-corona,DR
Afskedsvideo: Melania Trump siger farvel som USA's førstedame: 'Ingen ord kan udtrykke min taknemmelighed',,,,Mathilde Bugge,,2021-01-18 00:00:00,https://www.dr.dk/nyheder/seneste/afskedsvideo-melania-trump-siger-farvel-som-usas-foerstedame-ingen-ord-kan-udtrykke,DR
Kig op: 2021 byder på seks særlige begivenheder på nattehimlen - og én ved dagslys,"Året byder blandt andet på delvis solformørkelse, satellit-tog og kæmpe stjerneskudsshow. ",,"Indimellem dukker særlige fænomener op på himlen. Det kan være alt fra blodmåner og solformørkelser til meteorregn og nordlys. Dem kan du være heldig at se ved blot at gå udenfor og kigge op. Det kræver dog, at du har styr på datoerne og ved, hvad det er, du skal kigge efter. Med hjælp fra astrofysiker på Planetarium i København Cecilie Sand Nørholm guider vi dig til syv af årets største fænomener på himlen. Så find kalenderen frem. Vi starter allerede natten til mandag i næste uge. Selvom julen er forbi, kan du stadig nå at ønske. Op til 120 gange i timen. Årets første store meteorsværm, som hedder Kvadrantiderne, finder nemlig sted natten mellem d. 3 og 4. januar. Her kan du være heldig at se op til 120 stjerneskud i timen, hvis altså vejret makker ret. - Det specielle ved den her meteorsværm er, at den peaker på én nat. Normalt er en meteorsværm nemlig spredt ud over længere tid, og er der maksimum i nogle dage. Men her sker det hele den ene nat, siger Cecilie Sand Nørholm. - Du skal kigge efter Karlsvognen på himlen, hvis du skal få øje på dem. Og gerne fra midnat og frem, fortsætter Cecilie Sand Nørholm. HVAD ER ET STJERNESKUD? Det er ikke alle fænomener på nattehimlen, der opstår naturligt. Vi mennesker bidrager også til årets lysshow. I 2019 begyndte rumfartsvirksomheden SpaceX at sende sine første Starlink-satellitter i kredsløb. De skal bringe højhastighedsinternet til alle verdens hjørner. I år forsætter SpaceX projektet, hvor amerikanerne af flere omgange sender 60 satellitter ud i rummet. Der er endnu ingen konkrete datoer, men ifølge spaceflightnow.com er der planer om at sende nogle op allerede i denne måned. - Du vil kunne se en lille perlerække af noget, der ligner stjerner. De vil bevæge sig over himlen som et langt tog, siger Cecilie Sand Nørholm. Grunden til at vi på Jorden kan se satellitterne er, at sollyset reflekteres i deres solpaneler og sendes ned mod Jorden. - I de første uger efter, at satellitterne bliver sendt op, vil du kunne se, at de ligger på række. Herefter spreder de sig ud og ender i deres tiltænkte bane, siger Cecilie Sand Nørholm. Polarlys, også kaldet nordlys, er nok ikke noget, de fleste forbinder med Danmark. Men du kan faktisk være heldig at se det. Chancerne er størst, når det er forårsjævndøgn, som falder den 20. marts. - Her hælder Jorden på en bestemt måde i forhold til Solen, hvilket øger chancerne for at se nordlys også her i Danmark, siger Cecilie Sand Nørholm. Nordlyset opstår, fordi elektrisk ladede partikler fra Solen rammer partiklerne i atmosfæren over polerne. Det får partiklerne til at gløde i svagt grønlige farver. Hvor gode chancerne er for at opleve lyset i Danmark, er dog svært at svare på, forklarer Cecilie Sand Nørholm: - Det kommer meget an på, hvor aktiv Solen er. Nogle mener, at vi går ind i en periode nu her, hvor Solen er mere aktiv end normalt. Men det er svært at vide, for vi ved faktisk ikke så meget om, hvordan Solen opfører sig. - Men hvis der kommer et soludbrud omkring forårsjævndøgn, så kan vi være heldige. Og så er det en god idé at være et sted, hvor der er helt frit udsyn mod nord. Det kan for eksempel være et sted som Sjællands Odde, forsætter Cecilie Sand Nørholm. For et par år siden var det muligt at se en total måneformørkelse, også kaldet blodmåne. Det kan du også i år, desværre bare ikke i Danmark. Hvis du vil opleve fænomenet, skal du en tur til Australien (hvis altså corona-situationen tillader det) og kigge op den 26. maj. Blodmånen har et rødligt skær, fordi solens stråler under formørkelsen reflekteres gennem atmosfæren. Er du i Australien og kigger op den dag, vil du ikke blot se en blodmåne, men en super-blodmåne. Månen er nemlig ekstra stor den dag. - Månen ser en lille smule større ud, end den plejer, fordi den er tættest på Jorden i sin bane. Dermed er der altså tale om en super-blodmåne, siger Cecilie Sand Nørholm. Selvom du går glip af måneformørkelsen herhjemme, vil du stadig kunne opleve den lidt større måne, altså supermånen, både d. 27. april og 26. maj. Et af de astronomiske fænomener, som Cecilie Sand Nørholm glæder sig mest til i år, er en delvis solformørkelse den 10. juni. - Det er en solformørkelse, hvor Månen er et sted i sin bane, hvor den ikke fylder hele solskiven. Månen befinder sig nemlig i den længste afstand fra Jorden, og er derfor ikke helt så stor som Solen set fra Jorden, siger Cecilie Sand Nørholm. Den delvise solformørkelse vil formørke cirka 20 procent af Solen set fra Danmark. Du vil kunne se den omkring middagstid. - Hvis du vil se det, er det vigtigt, at du bruger solformørkelsesbriller eller andet beskyttelse. Du kan nemlig få alvorlige øjenskader ved at kigge direkte på Solen uden beskyttelse, siger Cecilie Sand Nørholm. Befinder du dig tilfældigvis i det nordvestlige Grønland vil du i stedet opleve en ringformet solformørkelse. - Det bliver kaldt a ’ring of fire’ af nogle. Det ligner en lysende ring af ild, og det ser virkelig fedt ud, siger hun. Perseiderne er årets flotteste og største meteorsværm. De topper 12-13. august og kan give op til 150 stjerneskud i timen. Perseiderne opstår, fordi Jorden drøner ind i rester fra kometen Swift-Tuttle. Meteorsværmen er blandt andet kendt for sine ekstra store stjerneskud også kaldet ildkugler. De er særlige, fordi de nærmest kan bevæge sig over hele himlen. - Selvom perseiderne peaker på ét bestemt tidspunkt, er der flere dage, hvor du kan se det. Så hvis det er skyet den ene dag, kan du måske være heldig dagen efter, siger Cecilie Sand Nørholm. Går du glip af stjerneskudsshowet, kan du se en anden stor meteorsværm 13.-14. december - nemlig Geminiderne. DE BEDSTE OMGIVELSER TIL METEORSVÆRM Det er nok ikke sikkert, du lægger mærke til det. Men det trænede øje vil måske opdage en såkaldt halvskyggeformørkelse den 19. november. - Det kommer til at foregå ret tidligt om morgenen. Her vil du kunne se en lille del af månen, som er mørkere end normalt, siger Cecilie Sand Nørholm. - Er du længere vestpå, for eksempel i Nordamerika, vil du kunne se, at en stor del af Månen er formørket, fortsætter hun. Samme dag er der også såkaldt mikromåne. Det er det modsatte af supermåne, hvor Månen altså fremstår lidt mindre, end den plejer.",Allan Nisgaard,Natur,2021-01-01T04:40:00+00:00,https://www.dr.dk/nyheder/viden/natur/kig-op-2021-byder-paa-seks-saerlige-begivenheder-paa-nattehimlen-og-en-ved,DR
Kina vil tage imod et hold af viruseksperter fra WHO,,,,Charlotte Persøe,,2021-01-09 00:00:00,https://www.dr.dk/nyheder/seneste/kina-vil-tage-imod-et-hold-af-viruseksperter-fra-who,DR
Dansk Challenger-fly skal også i 2021 hjælpe med at overvåge EU's grænser,,,,Carsten Thomsen,,2021-01-28 00:00:00,https://www.dr.dk/nyheder/seneste/dansk-challenger-fly-skal-ogsaa-i-2021-hjaelpe-med-overvaage-eus-graenser,DR
Flot dag venter når tågen er væk,,,,Simon Brix,,2021-01-26 00:00:00,https://www.dr.dk/nyheder/seneste/flot-dag-venter-naar-taagen-er-vaek,DR
BILLEDSERIE: Politiet anholder 32 unge,,,,Carsten Thomsen,,2013-02-23 00:00:00,https://www.dr.dk/nyheder/billedserie-politiet-anholder-32-unge,DR
Manchester United overtager med en 1-0-sejr førstepladsen fra Liverpool,,,,Carsten Thomsen,,2021-01-12 00:00:00,https://www.dr.dk/nyheder/seneste/manchester-united-overtager-med-en-1-0-sejr-foerstepladsen-fra-liverpool,DR
Partiledere indkaldt til 'orientering om covid-19',,,,Anders Byskov Svendsen,,2021-01-28 00:00:00,https://www.dr.dk/nyheder/seneste/partiledere-indkaldt-til-orientering-om-covid-19,DR
Smittestigning sender 28 millioner kinesere i nedlukning,,,,Frederik Hagemann-Nielsen,,2021-01-13 00:00:00,https://www.dr.dk/nyheder/seneste/smittestigning-sender-28-millioner-kinesere-i-nedlukning,DR
Børnepsykologer undrer sig over tøjforbud: Børn bruger tøj som et spejl til omverdenen,,,,Marie Louise Hagemeister,,2018-06-08 00:00:00,https://www.dr.dk/nyheder/boernepsykologer-under-sig-over-toejforbud-boern-bruger-toej-til-spejle-sig-i-omverden?focusId=4183096,DR
BILLEDSERIE Sådan bliver man 'distorted' i København,,,,Anna Nyvang Poulsen,,2014-06-07 00:00:00,https://www.dr.dk/nyheder/billedserie-saadan-bliver-man-distorted-i-koebenhavn,DR
"Da Trump-tilhængere stormede Kongressen: Her er, hvad vi ved, der skete","Dramatiske billeder og videoer viser, hvordan det hele forløb inde i kongresbygningen.",,,Thea Deleuran Müller,Udland,2021-01-08T09:55:00+00:00,https://www.dr.dk/nyheder/udland/da-trump-tilhaengere-stormede-kongressen-her-er-hvad-vi-ved-der-skete,DR
321 smittede med coronavirus ud af 9.418 lyntest,,,,Carsten Thomsen,,2021-01-02 00:00:00,https://www.dr.dk/nyheder/seneste/321-smittede-med-coronavirus-i-lyntest,DR
Kulturministeren lover økonomisk hjælp til kulturlivet,,,,Emil Findalen,,2020-07-07 00:00:00,https://www.dr.dk/nyheder/nu-lover-kulturministeren-oekonomisk-hjaelp-til-kulturlivet?focusId=4169751,DR
Sydafrikansk variant af coronavirus fundet i USA,,,,Louise Brodthagen Jensen,,2021-01-28 00:00:00,https://www.dr.dk/nyheder/seneste/sydafrikansk-variant-af-coronavirus-fundet-i-usa,DR
"SSI: 3,9 procent af den danske befolkning havde været coronasmittet sidst i november",,,,Frederik Hagemann-Nielsen,,2021-01-19 00:00:00,https://www.dr.dk/nyheder/seneste/ssi-39-procent-af-den-danske-befolkning-havde-vaeret-coronasmittet-sidst-i-november,DR
Nye løn- og arbejdsvilkår på plads for 142.000 ansatte i regionerne,Dermed er overenskomstforhandlingerne afsluttet for alle 800.000 offentligt ansatte. ,Heller ikke lønløft til sygeplejerskerne i denne omgang Sidste forhandling på det offentlige område,"5,02 procent i lønstigninger. Sådan lyder den overenskomstaftale som lønmodtagerneorganisationerne og Danske Regioner er blevet enige om. Det er blandt andet sygeplejersker, sosu'er, ernæringsassistenter, bioanalytikere og mange andre faggrupper den nye aftale kommer til at gælde. - Aftalen sikrer reallønnen for alle ansatte. Det er et tilfredsstillende resultat i lyset af omstændighederne, siger forhandlingsleder for lønmodtagerne, Grete Christensen. Også arbejdsgiverne var tilfredse med, at det tilsyneladende er lykkes at lande en aftale uden de helt knaster. - Det har været gode og konstruktive forhandlinger. Vi er i udgangspunktet uenige i nogle punkter, når vi går ind til forhandlingerne, men det vigtige er, at vi er enige, når vi går ud af forhandlingerne. Og det er vi, siger Anders Kühnau, der er chefforhandler for Regionernes Lønnings- og Takstnævn. Oven i lønstigningen kommer 0,45 procent i organisationsmidler. Det er penge, som organisationerne hver især kan forhandle om i den kommende tid. Derudover er der afsat en pulje på 33 millioner kroner, som går til sygeplejerskerne. I mange år har sygeplejerskerne ønsket sig et større lønløft. De mener, at der eksisterer et såkaldt lønefterslæb, der betyder, at de får udbetalt mindre i løn i forhold til andre brancher med samme uddannelse og kvalifikationer. Men heller ikke ved denne forhandling lykkedes det at hæve lønnen betragteligt. - Vi har et ønske om at de kvindedominerede fag, som har et lønefterslæb, de skal have det indhentet, men det tror vi på er en politisk dagsorden, som vi skal forfølge efter de her forhandlinger, siger Grete Christensen, der udover at være forhandlingsleder også er formand for Dansk Sygeplejeråd. For i denne omgang har det været en presset coronaøkonomi, der har været bestemmende for, hvor mange penge der har kunne gives ud. Blandt på grund af den såkaldte reguleringsordning, der gør, at lønstigningerne på det offentlige arbejdsmarked ikke må overstige det private. - Det har været nogle svære forhandlinger, præget af corona og den deraf følgende usikkerhed om økonomien, siger Grete Christensen. - Under de givne forudsætninger er dette resultat det bedst opnåelige, siger hun. I stedet har man valgt at fokusere på andre områder, siger Anders Kühnau: - Noget af det, vi har sat fokus på, er et godt psykisk arbejdsmiljø. Der er en række forskellige ting, vi arbejder med, som skal gøre det attraktivt at være på de regionale arbejdspladser udover en rimelig løn, som selvfølgeligt også skal til. Dagens resultat er det tredje og dermed sidste resultat fra de offentlige overenskomstforhandlinger. I sidste uge fik 500.000 kommunalt ansatte præsenteret deres aftale, og ugen forinden var det de statsligt ansatte. I alt skal cirka 800.000 offentligt ansatte have ny overenskomst. I de to foregående forlig er den økonomiske ramme på 6,75 procent, og det er samme ramme, de regionale forhandlingerne har fulgt. De statsansatte fik lønstigninger på 4,42 procent, mens de ansatte i både kommunerne og regionerne lød på 5,02 procent over de næste tre år. Der er dog fortsat specifikke forhandlinger mellem de enkelte lønmodtagerorganisationer og arbejdsgiverne. Blandt andet forhandler sygeplejerskerne med regionerne allerede i morgen. Inden nogen af aftalerne bliver til virkelighed er det op til medlemmerne af de enkelte lønmodtagerorganisationer at stemme ja eller nej til aftalerne. Rettelse: I en tidligere version af denne artikel, stod der at de 33 millioner kroner til sygeplejerskerne var en del af de afsatte organisationsmidler. Dette er ikke korrekt. De 33 millioner kroner kommer fra en anden pulje.",Mikkel Jensen,Penge,2021-02-20T12:38:00+00:00,https://www.dr.dk/nyheder/penge/nye-loen-og-arbejdsvilkaar-paa-plads-142000-ansatte-i-regionerne,DR
Tyske læger og sygeplejersker skal hjælpe Portugal under stort coronapres,,,,Mark Lindved Norup,,2021-02-03 00:00:00,https://www.dr.dk/nyheder/seneste/tyske-laeger-og-sygeplejersker-skal-hjaelpe-portugal-under-stort-coronapres,DR
Får sygeplejerskerne en tungere lønpose? Forhandlinger i sidste fase,Overenskomstforhandlingerne for regionerne går i dag ind i sin afgørende fase. Den største gruppe er sygeplejerskerne.,Regioner: Kan ikke love noget Skuffet sygeplejerske tror ikke på stor lønstigning,"Sygeplejerskerne vil have mere i løn og bedre arbejdsforhold. Men er der plads til det, når der laves overenskomst under coronakrisen? Det håber de ansatte i hvert fald. - Vi går selvfølgelig efter det bedst mulige resultat, sagde Grete Christensen, topforhandler for lønmodtagerne i regionerne og formand for Dansk Sygeplejeråd, før forhandlingerne sen formiddag. Der er allerede lavet aftaler for ansatte i kommunerne og staten. Her endte det med, at begge parter fik en økonomisk ramme, som er 6,75 procent højere over tre år. Når det kommer til løn, fik de statsansatte 4,42 procent i lønstigning over de næste tre år, mens de kommunalt ansatte fik en lønstigning på 5,02 procent. Der er 142.000 ansatte i regionerne, og stort set alle er i hospitalsvæsenet. Den klart største faggruppe er sygeplejerskerne med 40.000 ansatte. Og de håber på lønstigninger, siger Grete Christensen. - Vi har kigget mod staten og kommunerne, og vi regner med, at vi skal have mindst den samme udvikling. Vores medlemmer er optaget af at sikre reallønnen, men også gerne at udvikle den. En sikring af reallønnen vil betyde, at lønningerne følger prisudvikling, altså at lønposen ikke bliver mindre i forhold til priserne i samfundet. - Vi er i en svær situation. På den ene side har corona presset hårdt på arbejdsopgaverne, andre steder har det presset hårdt på økonomien. Det er den balance, vi skal finde i dag, siger Grete Christensen. Men selvom både sygeplejersker og andre ansatte i regionerne håber på mere i lønningsposen, så er der allerede lagt en linje. Det sagde topforhandler for Danske Regioner Anders Kühnau, som også er formand for Region Midtjylland, da han var på vej ind til forhandlingerne omkring middag. - Den økonomi, der er forhandlet med de andre aftaler, får selvfølgelig også en betydning for de regionale forhandlinger. Men lige præcis, hvad vi ender på, skal vi forhandle om nu. Er I klar til at give mere end staten og kommunerne? - Det er klart, at den ramme kommer også til at definere, hvad vi kommer til at forhandle inden for. Men derudover vil jeg ikke sige, hvad vi ender med på løn. Men den tager vi inde ved forhandlingsbordet, siger Anders Kühnau. Der er dog ikke meget håb om en stor lønstigning hos sygeplejerske Marietta Petersen, som også er initiativtager til Facebook-gruppen: 'Sygeplejersker er mere værd', der har 19.000 medlemmer. - Jeg tror, vi kommer til at ende et sted mellem staten og kommunerne. Der er ikke det store at forhandle om. Politikerne har allerede delt penge ud, og vores regioner fordeler efter bedste evne. - Jeg tænker, vi har et hul i systemet, når sundhedsvæsenet ikke er bæredygtigt, og arbejdsgiverne ikke formår at løfte opgaven om at sikre vores sundhedsvæsen. Hun håber, politikerne træder i karakter. - Politikerne skal være klar til at handle i stedet for at se på, siger Marietta Petersen. Heller ikke arbejdsmarkedsforsker ved Københavns Universitet Nana Wesley Hansen tror på, at der kommer til at være lønfest for ansatte i regionerne og sygeplejerskerne. - Der kan måske lande nogle mindre puljer, men det vil ikke være en størrelsesorden, som sygeplejerskerne har ønsket, siger Nana Wesley Hansen.",Mads Gluud,Penge,2021-02-19T10:07:00+00:00,https://www.dr.dk/nyheder/penge/faar-sygeplejerskerne-en-tungere-loenpose-forhandlinger-i-sidste-fase,DR
Pressemøde om terrorsag: Anholdte mistænkt for at planlægge angreb i Danmark eller Tyskland,,,,,,,https://www.dr.dk/nyheder/indland/pressemoede-om-terrorsag-anholdte-mistaenkt-planlaegge-angreb-i-danmark-eller,DR
SSI: Måske tid til forsøg med genåbning,,,,Emil Eller,,2021-02-17 00:00:00,https://www.dr.dk/nyheder/seneste/ssi-maaske-tid-til-forsoeg-med-genaabning,DR
Februar tegner til at blive at rigtig kold med nattemperaturer ned til 15 graders frost,,,,Mark Lindved Norup,,2021-02-03 00:00:00,https://www.dr.dk/nyheder/seneste/februar-tegner-til-blive-rigtig-kold-med-nattemperaturer-ned-til-15-graders-frost,DR
Overenskomstaftale for 142.000 regionalt ansatte er blevet præsenteret,,,HVAD? En ny overenskomstaftale for regionalt ansatte blev præsenteret lørdag eftermiddag.,,Indland,2021-02-20T11:59:00+00:00,https://www.dr.dk/nyheder/indland/overenskomstaftale-142000-regionalt-ansatte-er-blevet-praesenteret,DR
Chefen for Storbritanniens MI6-efterretningstjeneste siger undskyld til homoseksuelle spioner,,,,Maja Lærke Maach,,2021-02-19 00:00:00,https://www.dr.dk/nyheder/seneste/chefen-storbritanniens-mi6-efterretningstjeneste-siger-undskyld-til-homoseksuelle,DR
For få sygeplejersker: Patient fik ikke mad i fem dage,"Arbejdstilsynet griber ind på afdeling, hvor sygeplejersker ikke kan mønstre nødberedskab.",Kan ikke stille nødberedskab Holbæk Sygehus ramt af underbemanding Patient fik ikke mad i fem dage Gradvis underbemanding,"Patienter der hverken får mad, drikke eller smertestillende medicin. Sygeplejersker der glemmer at gå på toilettet, står op otte timer i træk eller græder på vagten. Hverdagen kan være barsk på de sygehusafsnit, hvor der ikke er nok fastansatte sygeplejersker til at stille nødberedskab under en konflikt. På landsplan har 302 ud af 532 hospitalsafdelinger og -afsnit bedt om at blive friholdt fra en eventuel lockout. På Holbæk Sygehus vil 48 procent af de varslede afdelinger friholdes - blandt dem er medicinsk afdeling, hvor Arbejdstilsynet for to uger siden - den 26. marts - påbød sygehusledelsen at gribe ind. - Det kan gøre os vanvittige at høre på patienter, som konstant kalder. Det gør ondt i hjertet, at vi ikke har tid til at holde i hånd bare fem minutter, fortæller en fra plejepersonalet i Arbejdstilsynets rapport. En gennemgang af de lockoutede hospitaler i fire ud af landets fem regioner har vist, at de forskellige ledelser og tillidsrepræsentanter i 49 procent af tilfældene har bedt om, at Danske Regioner friholder dem fra lockout. Ganske enkelt fordi de fastansatte på en stor del af afdelingerne ikke kan løfte opgaven alene. Under en konflikt må de lockoutede afdelinger ikke kalde vikarer ind, ligesom det fastansatte personale ikke må pålægges over-, merarbejde eller de såkaldte FEA-vagter (Frivilligt Ekstra Arbejde). Derfor kan de specifikke afdelinger ikke stille med et nødberedskab under en konflikt. På landsplan gælder det indtil videre 302 afdelinger eller afsnit. Sundhedsminister Ellen Trane Nørby (V) skal i et samråd senere redegøre for problemet. Blandt dem, der har anmodet Danske Regioner om friholdelse fra konflikten, er ifølge Dansk Sygeplejeråd to sengeafsnit på Holbæk Sygehus’ medicinske afdeling. Geriatrisk og Nefrologisk Sengeafsnit modtager begge meget sårbare patienter, der typisk er ældre end 70 år og lider af demens, underernæring eller faldskader. Siden en såkaldt ‘budgettilpasning’ har både patienter og personale særligt mærket underbemandingen. Senest i forbindelse med en mulig kommende strejke, hvor nødberedskabet blev opgivet. - Det er en hverdag, hvor man ikke føler, man har mulighed for at yde den sygepleje, man er uddannet til. Med alt hvad det medbringer af frustrationer og kolleger, der er kede af det, siger Christa Andersen, fælles tillidsrepræsentant på Holbæk Sygehus. Arbejdstilsynets rapport slår ned på talrige skrækeksempler: Blandt andet ligger der konstant patienter på gangene, der er ingen tid til mundhygiejne, så de indlagte ældre får massive skorper og belægninger i munden og medicinfejl opstår flere gange om måneden. For nylig opdagede personalet, at en patient ikke havde spist siden onsdag. Først fem dage senere, da der blev tid til at tale om kostregistrering, opdagede personalet patienten. - Mine kolleger kæmper alt, hvad de kan. Det er en hård belastning, at de dagligt kun skal prioritere mellem det akutte og det værste, siger Christa Andersen. Ifølge hende skyldes problemerne mangel på læger og sygeplejersker. Vikarer møder ikke op til aftalte vagter, og der er ledige stillinger på afdelingen. Mange års nedskæringer har skabt en ond cirkel og et rygte om, at Holbæk Sygehus er særligt hårdt ramt af underbemanding. - Da jeg startede som ung sygeplejerske, mødte vi 12 frem til at passe på 24 patienter. I dag møder der maksimalt det halve, siger Christa Andersen, der kan fortælle om et nyligt eksempel, hvor en sygeplejerske var alene med 26 patienter. Ifølge afgørelsen fra Arbejdstilsynet skal ledelsen på Holbæk Sygehus gøre noget ved problemerne inden oktober 2018. Ifølge fællestillidsrepræsentant Christa Andersen er ledelsen lydhøre overfor problemerne. DR Nyheder afventer en kommentar fra Region Sjælland og ledelsen på Holbæk Sygehus.",Mads Korsager Nielsen,Indland,2018-04-09T10:15:00+00:00,https://www.dr.dk/nyheder/indland/faa-sygeplejersker-patient-fik-ikke-mad-i-fem-dage,DR
"Detektor: Derfor har jordemødre mere travlt i dag, selvom de er mange flere","Der er ikke kommet flere fødsler, men flere opgaver.",,"Fra 2007 til 2020 blev der ansat op mod 600 flere jordemødre i regionerne, selvom der ikke kom flere fødsler. Alligevel melder fødeafdelingerne om travlhed, og fødende er blevet sendt med taxa tværs over Sjælland, som DR har kunnet fortælle. Hvordan hænger det sammen? Detektor er dykket ned i tallene sammen med jordemødrene og en professor for at finde en forklaring. Du kan også høre historien som podcast lige her: Vi starter hos jordemødrene selv. Lis Munk er formand for Jordemoderforeningen, og hun har sendt et notat om udviklingen på de danske fødeafdelinger. - Vi er blevet flere, men arbejdsopgaverne er mere komplekse, og jordemødrene arbejder bredere, opsummerer Lis Munk notatet, som opremser en række forklaringer: Der er eksempelvis kommet flere scanninger og flere igangsættelser, som det hedder, når man sætte fødslen kunstigt i gang - blandt andet fordi det kan være sikrere for barnet, end at vente på at fødslen går i gang af sig selv. Der er også kommet flere henvendelser fra utrygge gravide, og jordemødrene er mere i kontakt med gravide med kroniske og psykiske sygdomme. Og så har jordemødrene overtaget nogle arbejdsopgaver på fødeafdelingerne, som sosu'er og sygeplejersker tidligere tog sig af, siger Jordemoderforeningen. Tendensen bekræftes umiddelbart i en undersøgelse, som Danske Regioner lavede i 2017: - Det tyder på, at der er kommet færre fødsler per jordemoder, står der i undersøgelsen. - Men omvendt har jordemødrene fået flere opgaver på grund af nye faglige retningslinjer og initiativer, samt fordi der er færre SOSU-assistenter, sygeplejersker m.fl. ansat på svangre-, fødsels- og barselsafsnit. Og det er overordnet fornuftigt, at jordemødre nu varetager flere opgaver, mener Lis Munk, formanden for Jordemoderforeningen: - Man kunne måske få SOSU-assistenter ind på nogle fødeafsnit som en hjælp til jordemødrene, men jeg synes ikke, at de opgaver skal tages væk og gives til andre, siger hun. Det bliver også foreslået at uddanne flere jordemødre, hvad tænker I om den løsning? - Hvis ikke vi gør noget ved arbejdsvilkårene, så kan vi uddanne herfra og til månen. En uddannelse er jo ikke rentabel, hvis man kun bliver i to år, siger Lis Munk. Bjørg Simonsen har knap 30 års erfaring som jordemoder. Hun er i dag jordemoder-supervisor på Danmarks største fødeafdeling på Hvidovre Hospital. - Da jeg startede, havde jeg cirka 70 fødsler om året, siger hun. - Nogle af de nyuddannede jordemødre har 100 til 120 fødsler om året. På en 12-timers vagt kan de have tre fødsler i streg, og det knækker folk. Det er derfor, de unge jordemødre stopper. På Hvidovre Hospital registrerer de overbelastede perioder på fødeafsnittet som 'rød zone'. På den slags vagter kan der for eksempel være flere fødende end jordemødre på fødeafsnittet. - I rød zone er vi pressede. Så er vi der, hvor vi måske har ti fødende kvinder, men kun otte jordemødre. Bjørg Simonsen har haft seks af den slags vagter i 'rød zone' siden jul. - Og så ringer jeg rundt og spørger, om andre hospitaler kan tage en fødende for os. Hvis der ikke er plads på andre hospitaler, skal Bjørg Simonsen og hendes kollegaer finde en anden løsning. - Så kunne man forestille sig, at vi har sat en kvinde i gang. Vi har givet hende piller, vi har måske også prikket hul på hendes fosterhinde og givet hende et ve-stimulerende drop. Men så går vi ind og slukker droppet, siger Bjørg Simonsen. - Det er lidt et problem. På den ene side har vi lige sagt til hende, at vi anbefaler at sætte hendes fødsel i gang. Og hvis det var så vigtigt at sætte hende gang, hvordan kan det så være, at vi nu slukker for hendes ve-stimulerende drop? Hvordan forklarer man det til en fødende kvinde? - Man siger det, som det er: Vi har travlt. Vi har ikke en jordemoder, der kan tage hånd om dig lige nu. Sådan siger man det. Jordemødrene er altså ikke i tvivl om, hvorfor der i dag er mere travlt på fødegangene, selvom der er kommet mange flere jordemødre. Men har vi fået den fulde forklaring? Det er professor Signild Vallgårda ikke overbevist om. Hun er professor på Institut for Folkesundhedsvidenskab ved Københavns Universitet. I et debatindlæg i avisen Politiken har hun rejst spørgsmålet: ""Hvad laver de mange flere jordemødre, som de mange færre ikke lavede tidligere?"" Detektor har gennemgået svaret fra jordemødrene med professoren: - Jeg synes klart, at der kommer nogle forklaringer, men jeg kan ikke ud fra de tal se, at behovet for jordemødre er vokset så utroligt meget, siger Signild Vallgårda. Hun peger blandt andet på, at antallet af igangsættelser eksempelvis ikke er steget nævneværdigt siden 2012. Alligevel er der kommet 374 flere jordemødre siden da. Og hun savner, at man undersøger, om de fødende stiller større krav i dag end tidligere, og om det er det, der også presser jordemødrene. - Man taler om de stigende forventningers utrilfredshed, siger hun. - Når først vi har opnået et gode, så tager vi det for givet. Og så forventer vi endnu større forbedringer. Så vil vi hele tiden forvente, at det, vi får af velfærdsstaten, bliver bedre og bedre. Det tror jeg også, man kan se på fødselsområdet. Derudover hæfter Signild Vallgårda sig ved en høj generel tilfredshed blandt fødende kvinder. I Center for Patientindragelses sidste landsdækkende tilfredshedsundersøgelse har de spurgt 7.545 kvinder, der har født i 2018. Her svarer 87 procent af kvinderne, at de i høj eller meget høj grad er tilfredse med fødselsforløbet. - Hvis tilfredsheden er så høj, så er det måske ikke rimeligt, at man laver meget store politiske tiltag, siger Signild Vallgårda. Hun understreger samtidig, at der altid skal foretages en prioritering mellem forskellige patientgrupper. Og derfor kan andre grupper blive overset, når der lyttes meget til jordemødrene, som hun også har skrevet på Altinget.dk. - Det handler om spædbørn, og det er noget, der vækker sympati, siger hun. Detektor har spurgt Danske Regioner, om jordemødrene skal have bedre vilkår, og om nogle af deres opgaver skal løses af andre faggrupper. Regionerne stiller op til interview i form af den socialdemokratiske næstformand, Ulla Astman. - Vi lytter til kritikken, vi tager den alvorligt, og vi vil gerne være med til at forbedre arbejdsvilkårene, siger Ulla Astman. Er der nogle opgaver, jordemødrene ikke længere skal løse? - Jeg tror, at man lokalt skal kigge på, om der er nogle opgaver, der skal løses af andre faggrupper, for eksempel SOSU-assistenter og sygeplejersker. Mener du, der skal ansættes flere jordemødre? - Vi har jo ansat flere jordemødre over de seneste år, og umiddelbart ser dækningen pæn ud, når man kigger på antallet af fødsler. Så vi skal kigge på, hvilke andre opgaver, der kommer ind og fylder rigtig meget. Vi ved, at nattevagterne belaster, og vi skal kigge på, om de er skævt fordelt. Hvis du skulle sætte fingeren på, hvad I kan gøre for at forbedre forholdene for jordemødrene, hvad er det så helt præcist, I kan gøre? - Det er at have en dialog om, hvordan kan vi arbejdstilrettelægge, hvordan kan vi bruge andre faggrupper til at aflaste, og hvordan kan vi styrke svangreomsorgen, så vi får nogle gode og trygge fødselsforløb. - Og så er det også vigtigt at sige, at vi kan se, at 9 ud af 10 er rigtig tilfredse med deres fødselsforløb. Så det siger noget om, at selvom man synes, man har vanskelige arbejdsvilkår, så formår man at levere et meget professionelt og tillidsfuldt stykke arbejde over for de gravide. Skal de have mere i løn? - Jeg tror, at alle faggrupper vil have bedre løn, men den diskussion vil jeg ikke blande mig i. Den diskussion foregår i forhandlingslokaler og ikke i pressen, siger Ulla Astman.",Katrine Egemark Balch,Detektor,2021-02-22T12:43:00+00:00,https://www.dr.dk/nyheder/detektor/detektor-derfor-har-jordemoedre-mere-travlt-i-dag-selvom-de-er-mange-flere,DR
"Lærere, sygeplejersker, elektrikere... Det har de sagt ja til i OK18",Hovedparten af de 750.000 offentligt ansatte har nu sagt god for lønstigninger og arbejdsvilkår for de næste tre år.,Mere i løn og sikring af betalt spisepause To forskellige forlig på regionernes område Statsansatte fik deres højeste ønske opfyldt,"Danmarks Lærerforening, FOA, Dansk Sygeplejeråd, Akademikerne, Dansk Metal og mange flere. En lang række af lønmodtagernes faglige organisationer har nu sagt ja til overenskomstaftalerne for de næste tre år - og dermed er en storkonflikt endegyldigt afværget. Især var resultatet af lærernes afstemning ventet med spænding. Her endte tre ud af fire af de stemmeberettigede med at sige god for OK18. - Selvom vi ikke fik det, som vi gik efter, så er resultatet, vi nåede i mål med, klart at foretrække fremfor at gå i konflikt 11. juni, konstaterede formand for Danmarks Lærerforening Anders Bondo Christensen tidligere på dagen. I stedet for at få deres arbejdstidsregler skrevet ind i overenskomsten, har de 55.000 lærere i Danmarks Lærerforening sagt ja en kommission, der skal undersøge, om lærernes arbejdstid har konsekvenser for undervisningen. Lærerne er en del af de omkring 500.000 ansatte i kommunerne, der er sikret en ekstra lønramme på 8,1 procent. Det betyder, at en folkeskolelærer, som i dag tjener 35.042 kroner om måneden, kan se frem til en lønstigning på 2.838 kroner. Fratrukket inflation betyder det en månedlig lønstigning på 981 kroner. Heraf er der afsat flere penge til ligeløn, lavtlønnede og seniorordninger. Det såkaldte privatlønsværn er derudover blevet afskaffet og sikrer, at stigningstakten i de offentlige lønninger ikke sakker efter de private. Tidligere sørgede værnet for, at de offentlige lønninger kun blev reguleret op med 80 procent i forhold til de privatansattes lønstigninger. I kommunerne har de ansatte desuden fået sikret retten til deres betalte spisepause. På regionernes område er der tale om forskellige forlig for forbundene under de tre hovedorganisationer. Et for LO-forbundene og et for FTF og Akademikerne. LO-forbundene med 3F og Dansk Metal som to af de største forbund har sikret sig en økonomisk ramme på 8,1 procent over de næste tre år, hvor de 6,1 procent er generelle lønstigninger. Også her er privatlønsværnet fjernet til fordel for en parallel reguleringsordning i forhold til stigningerne i de private lønninger. Der afsættes desuden penge til ligeløn, flere penge til lavtlønnede, mens de nuværende seniorordninger ikke bliver forringet. Den betalte spisepause er dog ikke skrevet ind i overenskomsten for LO-forbundene. Men det betyder ikke, at de mister den. FTF og Akademikerne er ligeledes sikret en lønramme på 8,1 procent over tre år. Det betyder, at en sygeplejerske, som i dag tjener 33.054 kroner om måneden, får en lønstigning på 2.677 kroner. Fratrukket inflation betyder det en månedlig lønstigning på 926 kroner. Privatlønsværnet fjernes også her til fordel for en reguleringsordning. Faggrupperne under de to hovedorganisationer får desuden en ny aftale om ferie og ret til fravær og orlov i en række situationer. Retten til betalt spisepause bliver skrevet ind i overenskomsten. De statsansatte har ligesom de kommunalt og regionalt ansatte fået en aftale med en ekstra økonomisk ramme på 8,1 procent. Det betyder, at en politibetjent, som i dag tjener 27.873 kroner om måneden, vil få en lønstigning på 2.258 kroner. Fratrukket inflation betyder det en månedlig lønstigning på 780 kroner. Herunder får de statsansatte en generel lønstigning på 6,2 procent. Privatlønsværnet fjernes til fordel for en reguleringsordning. Den betalte spisepause bliver skrevet ind i overenskomsten – hvilket fra starten var et ultimativt krav lønmodtagerne på statens område. En kommission skal ligesom hos lærerne på det kommunale område undersøge grundlaget for en ny arbejdstidsaftale ved næste overenskomst. Kilder: Danske Regioner, KL, Moderniseringsstyrelsen.",Oliver Batchelor,Penge,2018-06-04T17:36:00+00:00,https://www.dr.dk/nyheder/penge/laerere-sygeplejersker-elektrikere-det-har-de-sagt-ja-til-i-ok18,DR
Faktatjek OK18: Hvor meget tjener offentligt ansatte?,"Lønspørgsmålet har stået helt centralt i debatten de sidste par måneder. For tjener lærere, sygeplejersker og pædagoger meget eller lidt?",,,Peter Lykke Lind,Indland,2018-04-30T09:57:00+00:00,https://www.dr.dk/nyheder/indland/faktatjek-ok18-hvor-meget-tjener-offentligt-ansatte#!/,DR
De garvede og nybegynderne: Helt unikt at faggrupper står sammen,"Lønproblematikken har fået akademikerne til at stå side om side med lærere, pædagoger og sygeplejersker, mener arbejdsmarkedsforsker. ",Historisk med en musketered,"Sygeplejesker og lærere har efterhånden en del erfaring med konflikt og strejke og har ved de seneste års mæglingsforsøg i overenskomstforhandlinger stået med fanerne klar foran Forligsinstitutionen i indre København. Men denne gang ser billedet anderledes ud. Der er mødt flere faggrupper op. Foran Forligsinstitutionen står Djøf-medlemmer med badgets med ordene. ""Pas på mig - jeg er ny i konflikten”. Ingen i Djøf har været i konflikt i årtier. Foreninger som FOA, BUPL og Danske Sygeplejeråd har blandet sig med akademikerne, og i Forligsinstitutionen er parterne bag den såkaldte musketered mødt op til samtlige møder. Kommuner, regioner og stat står samlet med de samme krav, og ingen bliver efterladt. Men hvorfor har aktivismen bredt sig til flere faggrupper denne gang? Ifølge Sara Gundelach Vergo, formand for Djøf Offentlig, er det et spørgsmål om, at samtlige grupper har fået nok. Arbejdsgiverne har ikke givet en lønudvikling, som svarer til det private. Og for djøferne har problematikken med, at Finansministeriet prøver at fjerne den betalte spisepause, gjort folk vrede. - Der har været alle mulige tiltag, der har forringet forholdene for vores medlemmer, og det har skabt en mistillid. Derfor er djøferne parate til at gå i konflikt - selvom ingen ønsker, at vi ender dér, siger hun. Sidst Djøf havde en konflikt var i 1969. Det kan ingen huske, som Sara Gundelach Vergo udtrykker det. Ifølge Nana Wesley Hansen, der er arbejdsmarkedsforsker på FAOS på Københavns Universitet, er det historisk helt unikt, at alle faggrupper står sammen. Og hun nævner også netop lønproblematikken som årsagen til, at akademikerne denne gang står side om side med grupper som lærere, pædagoer og sygeplejersker. - Akademikerne kan se sig selv i konflikten. Og så er der en læring fra tidligere og en fælles holdning til, at man ikke kan gå enegang i det her system. Du skal have solidaritet på tværs og stå sammen med dine lønkollegaer, siger hun. Ifølge Djøf-formanden på det offentlige område har der ikke været nogen tvivl om, at de skulle stå foran Forligsinstitutionen sammen med alle de andre. - Det ville være besynderligt, hvis akademikerne sagde til de andre faggrupper: ""Det må I selv ligge og rode med"". For vi har alle meget at kæmpe for, og det skal vi gøre sammen, siger hun. Nogle grupper er mere rutinerede i at gå i strejke. Eksempelvis FOA, BUPL, lærere og sygeplejersker, fordi de for nylig har været en del af en konflikt blandt andet i 2008 og 2013. Ifølge Nana Wesley Hansen kan nybegynderne lære meget af de mere garvede. - De har ladet sig inspirere af de andre, og de koordinerer tæt sammen. De begynder ikke fra bunden, men de har ikke prøvet den fulde omgang, når man har en konflikt. For eksempel er Lærerforeningens organisation mere tunet til det og har et beredskab, der bliver sat i gang, siger hun. Nedenfor kan du få et overblik over nogle af de tidligere konflikter på det danske arbejdsmarked. 2013: Lockout og politisk indgreb på lærerområdet I 2013 anvendte arbejdsgiverne for første gang lockoutvåbnet uden foregående strejkevarsel, da forhandlingerne gik i hårdknude. Lærernes arbejdstid var kernen i den verserende strid mellem lærerne på den ene side og Kommunernes Landsforening (KL) på den anden. Konflikterne foregik både på det statslige område - der blandt andet tæller gymnasier, erhvervsskoler og produktionsskoler, og på det kommunale område - folkeskolen, sprogcentrene og ungdomsskolerne. Det omfattede omkring 67.000 ansatte. Efter næsten fire uger skred et flertal i Folketinget ind og vedtog et lovindgreb, som var baseret på et udspil fra den daværende S-R-SF-regering. Med det politiske indgreb blev der sat en stopper for lockoutet, og de centrale bestemmelser for lærernes arbejdstid blev afskaffet. 2008 - Marathonkonflikten Sygeplejersker, pædagoger og sosu-assistenter strejkede i løbet af foråret for 15 procent mere i løn. Samtidig ønskede sygeplejerskerne at sætte fokus på deres arbejdsforhold. Undervejs var der flere rygter om et regeringsindgreb. Men det kom ikke, og sygeplejerskerne endte derfor med at strejke i næsten to måneder. Konflikten fik en ende, da fagforeningerne FOA, Sundhedskartellet og BUPL accepterede mindre lønstigninger af arbejdsgiverne - staten, KL og Danske Regioner - end de havde krævet i første omgang. FOA gik med til 13,4 procent. BUPL accepterede 12,8 procent samt bedre forhold på løntrin og øget tillæg for overarbejde, mens Sundhedskartellet til slut accepterede 13,3 procent mere i løn over tre år. 1998 - Gærkrisen Konflikten i 1998 blev især kendt for frygten for mangel på gær, hvor flere bagere og supermarkeder havde problemer. De strejkende kæmpede især for den sjette ferieuge, og mellem den 25. april og 6. maj lå Danmark stille. Aviserne udkom ikke, og butikkerne kunne ikke få varer kørt ud. Konflikten endte efter 10 dage, hvor Nyrup-regeringen greb ind. Den ophøjede et forslag til lov, som lå tæt på resultatet af forårets overenskomstforhandlinger, der blev nedstemt ved en urafstemning. De strejkende fik ikke deres sjette ferieuge. Men ved overenskomstforhandlingerne i 2000 blev den en del af aftalen. 1985: Påskestrejken Der var dømt storkonflikt mellem Dansk Arbejdsgiverforening og LO, da de omkring 300.000 strejkende ville have nedsat arbejdsugen til 35 timer. Den såkaldte påskestrejke varede ikke længe. Allerede efter seks dage greb Schlüter-regeringen ind og skar den daværende arbejdsuge på 40 timer ned til en 39 timer. Ved den næste forhandling blev den skåret yderligere ned til 37 timer uden konflikt. 1976: Plattedamestrejken ”Plattedamerne” på den Den Kongelige Porcelænsfabrik var utilfredse med deres løn og krævede en lønfremgang til 31,50 kroner i timen. Det kunne de ikke få igennem, og i forlængelse af konflikten opstod der sympatistrejker hos omkring 10.000 lønmodtagere. Efter 13 ugers konflikt blev der indgået forlig, der gav de lavestlønnede tre kroner mere i timen. 1973 - Storkonflikt Konflikten i 1973 er den største arbejdskonflikt i Danmark nogensinde. 155.000 strejkede, mens 105.000 var lockoutet. Arbejdsgivere og arbejdstagerne var blandt andet uenige om arbejdernes krav om en 40 timers arbejdsuge og ligeløn. Efter to ugers konflikt greb den daværende statsminister Anker Jørgensen (S) ind. Resultatet af regeringsindgrebet blev en arbejdsuge på maksimalt 40 timer. Ligelønnen blev indført – om end af formel karakter. 1956 - Storstrejken Arbejdstiden var i spil, og fagbevægelsen stillede blandt andet krav om at nedsætte den ugentlige arbejdstid fra 48 til 44 timer. Forhandlingerne brød sammen, og 65.000 arbejdere endte med at strejke. Forligsmanden fremlagde et mæglingsforslag, som begge parter kunne anbefale deres medlemmer, men arbejderne stemte det ned. Efter cirka to uger greb statsminister H. C. Hansen (S) og hans regering ind, efter flere transportarbejdere stoppede med at køre olie og benzin ud. Regeringen endte med at gøre mæglingsforslaget, der ellers blev nedstemt, til lov, og det fik mere end 100.000 demonstranter til at protestere foran Christiansborg. 1933: Kanslergadeforliget Den økonomiske krise rasede, og der var dømt konflikt, da arbejdsgiverne krævede en lønnedgang på 20 procent. Det blev afvist af arbejderne, og Arbejdsgiverforeningen varslede lockout for 100.000 arbejdere. I forlængelse af truslen om lockout mødtes den socialdemokratiske statsminister Thorvald Stauning med regeringspartierne Socialdemokratiet og Det Radikale Venstre i hans lejlighed på Kanslergade på Østerbro. I lejligheden blev politikerne enige om, at overenskomsterne skulle forlænges ved et lovindgreb, og dermed bevarede arbejderne deres lønninger.",Christina Nordvang Jensen,Penge,2018-04-17T05:05:00+00:00,https://www.dr.dk/nyheder/penge/de-garvede-og-nybegynderne-helt-unikt-faggrupper-staar-sammen,DR
Bombe under forhandlinger: Sygeplejersker stemmer nej til ny overenskomst,Det er nu op til sygeplejerådets hovedbestyrelse at beslutte næste skridt.  ,Ønsket lønløft kom ikke Hvad skal der ske nu?,"En lønstigning på lige over fem procent over de kommende tre år var ikke nok for landets sygeplejersker. De har derfor sagt nej tak til en ny overenskomst, der skulle have trådt i kraft i næste uge – 1. april. Det viser resultatet af urafstemningen, som netop er blevet offentliggjort, hvor 47,3% stemte nej og 46,5% stemte ja, skriver sygeplejerådet på sin hjemmeside. 52,7 procent af de i alt godt 67.000 stemmeberettigede havde afgivet deres stemme ved deadline i aftes klokken 20. - Resultatet er udtryk for den udbredte utilfredshed, som mange sygeplejersker har opbygget over lang tid – og ikke mindst igennem det seneste år. - Sygeplejerskerne sender et signal om, at de ikke er tilfredse med OK21-resultatet, med årtiers lønefterslæb, med arbejdspresset og med manglende anerkendelse under Coronasituationen. Signalet er både til arbejdsgiverne og til politikerne på Christiansborg, siger Grete Christensen, formand i Dansk Sygeplejeråd, i en pressemeddelelse. Dagens resultat var ventet med spænding, efter at Danske Regioner og forhandlere for i alt 142.000 regionalt ansatte for lidt over en måned siden blev enige om en aftale. Der blev nemlig ikke plads til en større lønløft til den store del af landets sygeplejersker, da de blev enige om en lønstigning, der er lige over den generelle forventede prisudvikling i Danmark de kommende tre år. Det har været et ønske i mange år, da sygeplejerskerne mener, at der eksisterer et såkaldt lønefterslæb, der betyder, at de får udbetalt mindre i løn i forhold til andre brancher med samme uddannelse og kvalifikationer. - Vi har et ønske om at de kvindedominerede fag, som har et lønefterslæb, de skal have det indhentet, men det tror vi på er en politisk dagsorden, som vi skal forfølge efter de her forhandlinger, lød det i februar fra formanden for Dansk Sygeplejeråd, Grete Christensen, der også er forhandlingsleder for lønmodtagerne i regionerne. Siden delegerede fra Dansk Sygeplejeråd stemte ja til den nye overenskomstaftale i starten af marts, har et borgerforslag der har til mål at gøre op med det såkaldte lønefterslæb indsamlet mere end 50.000 underskrifter, ligesom sygeplejerskernes fagforening har ført en meget aktiv kampagne, der skal gøre op med løngabet. I denne omgang var det en presset coronaøkonomi, der har været bestemmende for, hvor mange penge der har kunne gives ud. Blandt på grund af den såkaldte reguleringsordning, der gør, at lønstigningerne på det offentlige arbejdsmarked ikke må overstige det private, forklarede parterne dengang. Desuden forhandles den generelle lønstigning ud fra en generel ramme, som betyder at aftalen også gælder for sosu’er, ernæringsassistener, bioanalytikere, og en række andre faggrupper, der er ansat i landets fem regioner. Der var ved forhandlingen afsat puljer til at hæve enkelte gruppers løn, men hvis der skulle være tale om en betydelig lønstigning til eksempelvis sygeplejerskerne, ville det betyde, at andre faggrupper skulle give afkald på lønstigninger. Det helt centrale spørgsmål er, hvad der kommer til at ske nu, når sygeplejerskerne fra næste uge reelt er uden overenskomst. I første omgang er det hovedbestyrelsen i sygeplejerådet, der bestemmer det næste skridt. De har til at begynde med to forskellige muligheder. De kan enten varsle en strejke – lige som også arbejdsgiverne kan vælge at lockoute en del af de ansatte. Her vil forhandlingerne så ende i Forligsinstitutionen, der skal forsøge at mægle mellem parterne og være med til at finde en ny aftale, der igen skal til afstemning. Begge parter kan dog også vælge at genoptage forhandlingerne med det samme og efterfølgende eventuelt bede Forligsinstitutionen om hjælp. Ultimativt kan det, hvis forhandlingerne går helt i hårdknude, ende med en strejke. I så fald er der en meget stor sandsynlighed for, at regeringen vil gribe ind meget hurtigt – som vi for eksempel også så under lærerkonflikten i 2013. Dansk Sygeplejeråd vil dog endnu ikke lægge sig fast på, hvad der kommer til at ske herfra, siger formand Grete Christensen. - Første skridt er, at vi går i dialog med baglandet – ikke mindst de tillidsvalgte. Vi må også afvente resultatet af afstemningerne i de andre store, offentlige fagforbund, så både vi og arbejdsgiverne ved, om andre også siger nej. Det ved vi først midt i april, siger hun, efter at hendes medlemmer har vendt tommelfingeren nedad.",Emil Søndergård Ingvorsen,Penge,2021-03-25T14:22:00+00:00,https://www.dr.dk/nyheder/penge/bombe-under-forhandlinger-sygeplejersker-stemmer-nej-til-ny-overenskomst,DR
 Sygeplejerske glad for overenskomst-bombe: ’Nok er nok’,Et flertal af sygeplejerskerne har forkastet et bud på en ny overenskomst.,Formand: Et klart signal 50.000 underskrifter indsamlet på otte dage Sygeplejerske er klar til strejke - om nødvendigt,"Der var svedige håndflader og konstante kig ned på mobiltelefonen, da den mangeårige sygeplejerske Gitte Solgård Larsen her til eftermiddag oplevede en ulidelig ventetid. For ville sygeplejerskerne takke ja til en overenskomst for de kommende tre år, som de egentlig ikke var helt tilfredse med, eller ville de stemme nej og sende det hele ud i kæmpe usikkerhed? Og så blev spændingen pludselig udløst lidt over klokken 15, da den mangeårige sygeplejerskes telefon ringede, og hendes kredsformand var i røret. Det blev et nej tak til en ny overenskomst, der skulle have trådt i kraft i næste uge. 47,3 procent vendte nemlig tommelfingeren nedad, mens 46,5 procent bakkede op om forhandlingsresultatet. Og det resultat er Gitte Solgård Larsen overordentlig glad for. - Jeg forstår godt sygeplejerskerne, som virkelig har kæmpet og knoklet og har taget ekstra vagt efter ekstra vagt, føler sig snydt eller røvrendt, siger Gitte Solgård Larsen og fortsætter: - Det er 50 års ophobning af frustrationer over, at vi er for dårligt lønnede, og at poltikerne ikke vil lytte. Nok er nok, siger sygeplejerskeren, der arbejder på dialyseafdelingen på Odense Universitets Hospital. Selv om Dansk Sygeplejeråds formand, Grete Christensen, selv havde været med til at forhandle den aftale på plads, som sygeplejerskerne i dag har stemt nej til, så forstår hun godt sine medlemmer. - Resultatet er udtryk for den udbredte utilfredshed, som mange sygeplejersker har opbygget over lang tid – og ikke mindst igennem det seneste år. - Sygeplejerskerne sender et signal om, at de ikke er tilfredse med OK21-resultatet, med årtiers lønefterslæb, med arbejdspresset og med manglende anerkendelse under coronasituationen. Signalet er både til arbejdsgiverne og til politikerne på Christiansborg, siger hun. Det betyder, at man nu skal forsøge at få finde en ny løsning. Sygeplejerskerne kan varsle strejke, mens arbejdsgiverne på den anden side kan vælge at lockoute nogle af lønmodtagerne. Parterne kan dog også vælge at fortsætte forhandlingerne uden nogle varsler om konflikt - eventuelt med bistand fra Forligsinstitutionen. Det er dog endnu ikke afklaret, hvad der kommer til at ske. - Første skridt er, at vi går i dialog med baglandet – ikke mindst de tillidsvalgte. Vi må også afvente resultatet af afstemningerne i de andre store, offentlige fagforbund, så både vi og arbejdsgiverne ved, om andre også siger nej. Det ved vi først midt i april, siger Grete Christensen, efter at hendes medlemmer har vendt tommelfingeren nedad. Afstemningen kommer oven på en indædt debat om blandt andet sygeplejerskerne lønforhold. I denne måned har et borgerforslag, der har til formål at gøre op med det såkaldte lønefterslæb, indsamlet mere end 50.000 underskrifter på blot otte dage. Det betyder nu, at forslaget skal op til debat i Folketinget. Ligeledes har sygeplejerskernes fagforening ført en meget aktiv kampagne, der skal gøre op med løngabet. I denne omgang var det en presset coronaøkonomi, der har været bestemmende for, hvor mange penge der har kunnet gives ud. Blandt på grund af den såkaldte reguleringsordning, der gør, at lønstigningerne på det offentlige arbejdsmarked ikke må overstige det private, forklarede parterne dengang. Sygeplejerske Gitte Solgård Larsen forventer ikke, at hun får en bondegård oven i sin nuværende månedlige løncheck. Hun håber på 2.000 til 3.000 kroner, så hun kan komme op i nærheden af at tjene, hvad hendes mand gør. - Jeg har været uddannet i 30 år. Min mand blev uddanet som skolelærer for 29 år siden, og han tjener stort set 5.000 kroner mere end mig hver måned. - Vi arbejder begge to 37 timer om ugen. Men det er mig, der går på arbejde til jul, påske og pinse, og det er mig, der skal arbejde ekstra i weekenderne, siger Gitte Solgård Larsen. Nu har du været med til, at det blev et nej. Vil du kunne se befolkningen i øjnene, hvis det ender med en strejke i forsommeren? - Det ville jeg godt kunne. Det er vi nødt til. Vi må stå last og brast. Det er medlemmerne, der har talt, og medlemmerne, der har taget denne her beslutning. Så må vi forklare, hvorfor vi reagerer, som vi gør, siger hun.",Emil Søndergård Ingvorsen,Penge,2021-03-25T16:15:00+00:00,https://www.dr.dk/nyheder/penge/sygeplejerske-glad-overenskomst-bombe-nok-er-nok-0,DR
Sygeplejerske-bombe: 'Konflikt er et redskab - og det er med til forhandlingerne',"Formand for sygeplejerskerne vil ikke love at friholde coronaindsatsen, hvis det ender i strejkevarsel.",Har ikke nogen klar plan,"Det kan ikke udelukkes, at det ender med, at dele af landets sygeplejersker kommer til at nedlægge arbejdet, hvis arbejdsgiverne ikke vil give flere indrømmelser. Sådan lyder det fra formanden for Dansk Sygeplejeråd, Grete Christensen, efter at et snævert flertal af hendes medlemmer i går vendte tommelfingeren nedad til en ny overenskomst, der ville have givet dem godt fem procent mere i løn over de næste tre år. - Konflikt er et redskab, vi har i redskabskassen, når vi går til forhandlinger igen med arbejdsgiverne – og det vil det også være denne gang, siger formanden, der forventer at indlede nye drøftelser med arbejdergiverne om en måneds tid. - Jeg håber bestemt ikke, at det ender i konflikt, for det vil være rigtig ærgerligt for vores samlede situation i landet. Jeg håber, at en trussel om konflikt reelt kan være det, der får arbejdsgiverne på banen og være med til at finde løsninger, der gør, at sygeplejerskerne kan stemme ja, siger Grete Christensen. Inden det ender med en eventuel konflikt, så skal arbejdstagerne og arbejdsgiverne først se, om de kan blive enige om en ny aftale. Her kan de blandt andet bede om hjælp hos Forligsinstitutionen, som mægler, når der er problemer med at blive enige om overenskomstmæssige spørgsmål. Grete Christensen, hvad kan det potentielt komme til at betyde for coronaindsatsen rundt om i sundhedsvæsnet, hvis det ender med en konflikt? - I forhold til coronaindsatsen har vi for øjeblikket et niveau med et lavt antal smittede, og det håber jeg, at vi fortsætter med. Vi har ikke nogen klar plan for, hvor vi varsler konflikt henne. Det vil vi diskutere meget i den kommende tid og se på, hvad der i øvrigt sker i sundhedsvæsnet, siger hun. Men kan det få betydning for coronaindsatsen rundt om i landet? - Coronaindsatsen er en del af det samlede sundhedsvæsen – det kan være rigtig svært at adskille tingene fra hinanden, så jeg vil hverken sige, at det bliver det ene, eller at det ikke bliver det. Vi må se, hvordan vi lander vores konfliktvarsling, siger Grete Christensen. Hvad vil det betyde for sygehusvæsnet, hvis arbejdet bliver nedlagt? - Hvis sygeplejerskerne ikke er der til at passe patienterne, så er det klart, at det bliver rigtig svært. Det har en stor påvirkning, og derfor tror jeg også, at arbejdsgiverne har en meget stærk interesse i at finde nogle løsninger med os, så vi ikke skal nå hen til konfliktstregen, siger sygeplejerskeformanden. Sygeplejerskernes arbejdsgiver, Danske Regioner, har ikke ønsket at stille op til et interview med DR Nyheder om nej'et. På deres hjemmeside lyder det kortfattet. - Jeg noterer mig, at det desværre er endt med et lille flertal til nej-siden hos DSR’s medlemmer, mens det samlet set er et ja fra Sundhedskartellet, siger Anders Kühnau, der er formand for regionernes lønnings- og takstnævn. - Jeg kan forstå, at DSR har brug for en dialog med deres bagland, og derfor vil jeg afvente en tilbagemelding fra dem. Den nye overenskomst skulle have været trådt i kraft i næste uge - 1. april. Den gælder til 2024.",Emil Søndergård Ingvorsen,Penge,2021-03-26T09:50:00+00:00,https://www.dr.dk/nyheder/penge/sygeplejerske-bombe-konflikt-er-et-redskab-og-det-er-med-til-forhandlingerne,DR
Tre læger og fem sygeplejersker sendes til Slovakiet for at hjælpe med covid-19,,,,Pia Dramshøj,,2021-03-11 00:00:00,https://www.dr.dk/nyheder/seneste/tre-laeger-og-fem-sygeplejersker-sendes-til-slovakiet-hjaelpe-med-covid-19,DR
To personer indberettet med symptomer efter AstraZeneca-vaccination - den ene er afgået ved døden,,,,Charlotte Persøe,,2021-03-20 00:00:00,https://www.dr.dk/nyheder/seneste/personer-indberettet-med-symptomer-efter-astazeneca-vaccination-den-ene-er-afgaaet?cid=soc_facebook_drnyheder_post_gztw2mvn,DR
Læger uden Grænser om omstridt Syrien-lejr: 'Folk bliver dræbt med en brutal frekvens',,,,Sean Coogan,,2021-03-24 00:00:00,https://www.dr.dk/nyheder/seneste/laeger-uden-graenser-om-omstridt-syrien-lejr-folk-bliver-draebt-med-en-brutal,DR
"Vi får 'et nærmest normaliseret Danmark' til sommer,  og festivaler er inden for rækkevide, siger statsministeren",,,,Maja Lærke Maach,,2021-03-11 00:00:00,https://www.dr.dk/nyheder/seneste/vi-faar-et-naermest-normaliseret-danmark-til-sommer-og-festivaler-er-inden,DR
,,,,,,,https://www.dr.dk/nyheder/tema/valg-i-groenland-2021,DR
Flere penge skal imødekomme travlhed og skabe bedre fødselsforløb i hovedstaden,,,,Charlotte Persøe,,2021-03-26 00:00:00,https://www.dr.dk/nyheder/seneste/flere-penge-skal-imoedekomme-travlhed-og-skabe-bedre-foedselsforloeb-i-hovedstaden,DR
,,,,,,,https://www.dr.dk/nyheder/kultur/tema/den-store-juniorbagedyst-2021,DR
'Vi vil ikke finde os i det': Sorte dansere boykotter nyt hit på TikTok i protest,En såkaldt dansestrejke er brudt ud blandt sorte brugere af TikTok. ,Har før følt sig overset TikTok vil skabe forandring,"I øjeblikket fylder strejken blandt sygeplejersker en del i Danmark. Men på TikTok er en helt anden strejke i søgelyset. Nemlig den såkaldte 'Black TikTok strike' (sort TikTok-strejke), som forenklet sagt er en dansestrejke udløst af sorte brugere eller skabere på TikTok. Strejken betyder, at de sorte brugere ikke vil koreografere nye danse - i protest mod at hvide brugere tager æren for dansene. Det skriver flere udenlandske medier, heriblandt The Guardian og New York Times. Der har før været stor kritik fra sorte dansere, men den seneste konflikt er udløst i forbindelse med rapperen Megan Thee Stallions sang 'Thot Shit', som udkom for nylig. Megan Thee Stallions kæmpehit fra sidste år 'WAP', som hun lavede i samarbejde med Cardi B, blev nemlig en sensation - blandt andet på grund af nummerets populære TikTok-dans. Også flere andre hits fra Megan Thee Stallion har haft stor succes som TikTok-dansevideoer. Derfor havde mange forventet, at 'Thot Shit' ligeledes ville blive populær som TikTok-dans, men det er indtil videre ikke tilfældet. Og det er der måske en grund til. På en TikTok-video fra brugeren Erick Louis, hvor han skriver, at han har lavet en dans til 'Thot Shit', kan man eksempelvis se Erick hoppe forventningsfuld rundt til sangens beat, for så efterfølgende at give kameraet fingeren, mens der i teksten står: - Denne app ville ingenting være uden sorte personer. Det skriver Insider. Se Erick Louis' TikTok-video her: En anden bruger ved navn capnkenknuckles sagde i en video: - Til alle mine farvede brødre og søstre af afrikansk oprindelse, vi strejker, vi laver ikke en dans til Thot Shit, vi vil bare lade dem flagre, lød det ifølge The Guardian med henvisning til de hvide brugere. TikTok er kendt for sine virale danse, som ofte bliver koreograferet af sorte kvinder. Men ofte bliver de ikke krediteret eller kompenseret for deres arbejde, skriver The Guardian. Det udløste for eksempel stor opmærksom i USA, da Addison Rae, som er en hvid, amerikansk influencer og kæmpestor TikTok-stjerne, optrådte i Jimmy Fallons talkshow med TikTok-danse, der er lavet af Jalaiah Harmon og Keara Wilson - begge sorte kvinder. Rae krediterede ikke de to kvinder for at have opfundet dansene, og det betød, at både hun og Jimmy Fallon blev kritiseret. Herunder kan du se indslaget fra Jimmy Fallons show, som udløste kritik: Fallon forsøgte efterfølgende at råde bod på affæren ved at invitere flere sorte TikTok-dansere, heriblandt Keara Wilson, med i showet for at fortælle om deres arbejde med TikTok-koreografier. Den aktuelle 'Black TikTok strike' skal få hvide brugere til at gentænke deres kompensation, kildehenvisninger og etiske samarbejder med sorte brugere på TikTok og andre sociale medie-platforme. Sådan lyder det i en video, der er gået viralt, fra Amanda Bennett, som er medstifter af konsulentfirmaet define&empower, der arbejder for at styrke samtalen og undervisning om sort feminisme. - Sorte skabere er trætte af, at hvide skaber fortjeneste på vores arbejde og approprierer sort kultur. Vi har set den måde, ældre generationer af sorte skabere ikke har fået respekt på og er blevet slettet, og vi vil ikke finde os i det mere, siger hun. TikTok har tidligere været kritiseret for ikke at behandle sorte brugere og deres content ordentligt. Når man for eksempel søger på virale danse, der er lavet af sorte brugere, prioriterer algoritmen i stedet hvide brugeres kopier af dansene, har en undersøgelse fra NBC News for eksempel vist. I en udtalelse til The Guardian slår TikTok fast, at man støtter de sorte skabere og arbejder på at ""skabe et støttende miljø for vores community, men samtidig indgyder en kultur, hvor det at ære og kreditere skabere for deres kreative bidrag er normen"".",Nynne Hein Møller,Kultur,2021-06-29T18:41:00+00:00,https://www.dr.dk/nyheder/kultur/vi-vil-ikke-finde-os-i-det-sorte-dansere-boykotter-nyt-hit-paa-tiktok-i-protest,DR
,,,,,,,https://www.dr.dk/nyheder/kultur/tema/den-store-premiere,DR
,,,,,,,https://www.dr.dk/nyheder/indland/tema/sugardating,DR
Forsvaret ophører som milliardkunde hos fynsk koncern tiltalt for ulovligt salg af jetbrændstof,,,,Mathias Friis,,2021-03-19 00:00:00,https://www.dr.dk/nyheder/forsvaret-ophoerer-som-milliardkunde-hos-fynsk-koncern-tiltalt-ulovligt-salg-af,DR
Sidste år var frost et særsyn: I år har vinteren bidt fra sig,Langt over halvdelen af vinterdagene havde frost.,En kold vinter Mere sne og sol,"Mens tøjbutikkerne har været tvunget til at holde lukket, har vinteren i år virkelig vist, at der ellers havde været et godt marked for at sælge uld- og termotøj. Nu vi har bevæget os forbi februar, kan tallene for de tre vintermåneder nemlig gøres op, og de viser, at vi fik særligt mange frostdøgn denne vinter. Altså dage, hvor temperaturen var under frysepunktet. Og det står i stor kontrast til vinteren 2019/2020, og også med en pæn margin til klimanormalen, der viser udviklingen for temperaturen fra 1991 til 2020. Fordelt på de tre vintermåneder blev det til en total på 64 frostdøgn ud af en periode, der tæller 90 dage. De mange døgn med temperaturer under frysepunktet har ellers ikke lignet det niveau, vi har kunne forvente os af vinteren. Sidste år var der markant få, nemlig 34 frostdøgn fordelt på de 90 vinterdage. Og klimanormalen giver også færre døgn med frost. Her er normalen på 42,3 døgn. Derfor er vinteren 2020/2021 bemærkelsesværdig, med mere end 50 procent flere frostdøgn. De mange frostdøgn kan også ses i opmålingen for middeltemperaturen. For december, januar og februar ligger den på 2,8 grader, 1,6 og 1,5 graders varme. Men i år var det 4,2, 0,8 og -0,2, og selvom særligt februar blev koldere, end vi er vant til, så var det på flere måder den mest usædvanlige måned. Som de fleste nok erindrer, så gav de sidste to uger af vinteren nærmest forårsvejr med flere dage, hvor temperaturen kravlede op på 15 grader. Men selv de dage, var der store regionale forskelle på temperaturerne, så selvom der blev målt 15 grader i Sønderjylland, så var der andre steder i landet, hvor der samme dag blev målt 3,3 graders frost. Men februar skilte sig også ud på andre parametre. Der var nemlig både store mængder sne, men også solen fik mere plads på himlen. I perioden fra 2006 til 2015 gav februar i gennemsnit 61 timers solskin, men i år har vi virkelig fået mere, end man kunne forvente. 109,9 timer blev det til i alt fordelt på februars 28 dage. Det er faktisk samme niveau, som vi normalt har i oktober måned.",Simon Brix,Vejret,2021-03-01T09:57:00+00:00,https://www.dr.dk/nyheder/vejret/sidste-aar-var-frost-et-saersyn-i-aar-har-vinteren-bidt-fra-sig,DR
Regeringen vil beskytte det danske hav - udpeger 19 særlige områder,,,,Charlotte Persøe,,2021-03-26 00:00:00,https://www.dr.dk/nyheder/seneste/regeringen-vil-beskytte-det-danske-hav-udpeger-19-saerlige-omraader,DR
EU hiver Polen i retten i strid om dommeres uafhængighed,,,,Carsten Thomsen,,2021-03-31 00:00:00,https://www.dr.dk/nyheder/seneste/eu-hiver-polen-i-retten-i-strid-om-dommeres-uafhaengighed,DR
,,,,,,,https://www.dr.dk/nyheder/tema/sygeplejerske-konflikt,DR
Sygeplejersker varsler strejke midt i coronakrisen: - Der er en bitterhed. Der er en vrede blandt sygeplejersker,"Vi ved godt, at det er et specielt tidspunkt at varsle strejke på, lyder det fra sygeplejerskerne.",Christiansborg må til lommen Håber på at undgå konflikt,"Der er varslet strejke blandt landets sygeplejersker. Dermed er overenskomstforhandlingerne på vej derhen, hvor de er endt så mange gange før - i konflikt. På den måde har strejkevarslet ikke så meget med coronapandemien at gøre, og så alligevel. Når sygeplejerskerne synes, det er nødvendigt i en tid, hvor de spiller en hovedrolle i en af de største kriser, landet længe har været i, siger det én ting. - Jeg tror, det fortæller rigtig meget om, hvor kritisk sygeplejerskerne egentligt synes, det her er. Det siger Grete Christensen, der er formand for Dansk Sygeplejeråd. - Netop i år har vi set, hvor vigtige og betydningsfulde roller vi har, men alligevel er vi nogle af dem, der har en for lav grundløn. Det er det, som gør, at sygeplejerskerne er klar til at varsle strejke nu, selvom det er et meget specielt tidspunkt at gøre det på. Kravet er mere i løn nu og her, men også at Danske Regioner går sammen med sygeplejerskerne om at appellere til politikerne på Christiansborg. De må træde til, hæve lønnen og placere sygeplejerskerne et højere sted i lønhierarkiet. Det er især den såkaldte tjenestemandsreform fra 1969, der får skylden, ifølge sygeplejerskerne. I korte træk handler det om, at de typisk kvindedominerede fag blev placeret for lavt på den løntrappe, der blev lavet i reformen, som afgør, hvor meget mere i løn, de får i forhold til andre offentligt ansatte som læger, politifolk og folkeskolelærere. Dansk Sygeplejeråd mener selv, de halter bagud med 15-20 procent. - Der er en bitterhed. Der er en vrede blandt sygeplejersker, som baserer sig på mange forskellige ting. Det er lønnen sammenholdt med, hvor meget man har arbejdet, hvor mange ekstravagter man har taget på skæve tidspunkter - samtidigt med en kæmpe risiko, fordi man har været omgivet af covid-smittede patienter, siger Grete Christensen. Der er varslet strejke for 10 procent af medlemmerne, og bliver parterne ikke enige, strejker sygeplejerskerne fra den 21. maj. Strejkevarslet ærgrer Anders Kühnau (S), der er formand for Region Midt og chefforhandler for Danske Regioner. - Det er klart, at en strejke kommer jo aldrig belejligt, og det er heller ikke belejligt midt i en coronasituation. Det er dog nyt for ham, at tjenestemandsreformen er en del af kravene, siger han. - Det er nyt, at det bliver bragt ind som et krav på forhandlingsbordet her hos os. Så vi må lytte til, hvad de har at sige. Også kravet om at rette en henvendelse til politikerne på Christiansborg er ikke nævnt før, siger Anders Kühnau. Han vil dog ikke kommentere yderligere på det eller på kravet om mere i løn generelt, men siger: - Vi har allerede i de her forhandlinger sat fokus på, at det skal være attraktivt at være sygeplejerske, men der er så nogle, der mener, der er nogle ting, der skal være bedre, og det må vi så lytte til, når vi sidder ved forhandlingsbordet. Der skal nu aftales nødberedskab, så dem, der er akutsyge eller alvorligt syge, ikke bliver berørt af en eventuel strejke. Både hos Dansk Sygeplejerske Råd og hos Danske Regioner understreger man, at man håber, at man undgår at gå i konflikt.",Agnete Finnemann Scheel,Indland,2021-04-22T14:36:00+00:00,https://www.dr.dk/nyheder/indland/sygeplejersker-varsler-strejke-midt-i-coronakrisen-der-er-en-bitterhed-der-er-en,DR
Sygehusstrejke truer: Få overblik over forhandlingerne her,Dansk sygeplejeråd og Danske Regioner har taget hul på forhandlinger i Forligsinstitutionen i forsøg på at finde en løsning på sygeplejerskernes strejkevarsel.,,"Tidligere på eftermiddagen mødte repræsentanter for landets sygeplejersker og deres arbejdsgivere op i den såkaldte Forligsinstitution. Det er første gang de mødes, efter sygeplejerskerne i Dansk Sygeplejeråd (DSR) i sidste uge erklærede sig utilfredse med den overenskomst, som deres formand, Grete Christensen, havde forhandlet på plads med regionerne. Overenskomsten skulle være trådt i kraft den 1. april og indebærer lønstigninger på lige over fem procent. Men det er altså ikke godt nok, mener et flertal af sygeplejerskerne, som satte trumf på deres udmelding ved at true med strejke. Opgaven for parterne i Forligsinstitutionen er dermed klar: Der skal landes en ny aftale om sygeplejerskernes løn og vilkår, hvis en landsdækkende sygehusstrejke skal undgås. DR Nyheder har her samlet et overblik over de kommende ugers forhandlinger. Sygeplejerskerne er først og fremmest utilfredse med deres løn, som de ikke mener står mål med uddannelsesniveau, opgaver og ansvar. Dertil kommer, at flere forskningsstudier viser, at ansatte i kvindedominerede fag generelt tjener mindre end ansatte i mandsdominerede fag. - Jeg er optaget af, hvordan vi kan fastholde sygeplejerskerne, og hvis vi ikke giver dem noget mere i løn, vil vi komme til at mangle dem de kommende år, og det vil være rigtig dyrt for vores velfærdssamfund, sagde Grete Christensen lige inden, hun gik ind til forhandlingerne i Forligsinstitutionen tidligere i dag. De nyeste løntal viser, at en ikke-ledende sygeplejerske i 2021 får en gennemsnitlig bruttoløn på 42.784 kroner. I løbet af de seneste ti år er lønnen steget 21,2 procent. Lønnen har altså fået sygeplejerskerne til at true med strejke, hvis der ikke kan laves en bedre overenskomst. Når der bliver indgivet strejkevarsel, kommer den såkaldte Forligsinstitution - eller bare Forligsen - på banen, og en mæglingsproces bliver sat i gang. I videoen nedenfor ankommer formand for DSR Grete Christensen til Forligsinstitutionen tidligere i dag. Her blev hun modtaget af jubelråb fra fremmødte demonstranter og støtter. Hvor lang tid forhandlingerne i Forligsen kommer til at vare, er svært at sige, men det mest sandsynlige er, at sygeplejerskerne ikke kommer til at opnå særligt meget her, fordi arbejdsgiverne simpelthen ikke har ret mange flere penge at afsætte til løn. - Den samlede pose penge til offentligt ansatte er ikke blevet større af varslet, og lysten til at finde flere penge til en enkelt faggruppe, der har stemt nej, er lille, vurderer DR's økonomikorrespondent Casper Schrøder. Hvis der ikke er fundet en løsning midnat mellem torsdag den 20. maj og fredag den 21. maj, vil omkring 5.350 udvalgte sygeplejersker gå i strejke. Dog kan forligsmanden - som leder forhandlingerne - vælge at udsætte den varslede konflikt 14 dage. Det kan hun gøre op til to gange, hvilket betyder, at strejken kan udskydes helt frem til den 17. juni. Ifølge DR's oplysninger vil en strejke blandt andet betyde, at borgere, der skal opereres i hånden, knæet eller have en ny hofte, kan komme til at skulle vente længere på deres operation. Coronaafsnit samt kræft-, børne- og psykiatriområdet er undtaget fra konflikt, oplyser DSR. På kortet kan du se, hvilke arbejdspladser i regionerne, der er varslet strejke for. Før musen over prikkerne for mere information. Markant højere løn til sygeplejerskerne koster mere, end deres arbejdsgivere hos regionerne umiddelbart råder over. Derfor vil sygeplejerskerne have Folketinget til at finde flere penge. - Vi skal finde fælles fodslag med arbejdsgiverne, så vi kan rette en appel til politikerne på Christiansborg, siger Grete Christensen. Konkret vil sygeplejerskerne have politikerne til at kigge på den såkaldte Tjenestemandsreform fra 1969, som både DSR og forskere mener har skabt et lønefterslæb for kvindedominerede faggrupper. - Blandt politikerne skæver man nervøst til regningen på milliarder hvert år. Og man vil ikke blande sig i en overenskomstforhandling, slet ikke når der er varslet strejke. Derfor står deres nej til overenskomsten også i vejen for en politisk løsning på den korte bane, vurderer Casper Schrøder. I går afviste statsminister Mette Frederiksen (S) da også, at regeringen vil blande sig, så længe der er forhandlinger i Forligsinstitutionen. - Der er varslet konflikt, og i den situation kan Folketinget i mine øjne kun gøre én ting, og det er at træde et skridt tilbage. Når der så er en afgørelse på den konflikt, hvor det så end måtte ende henne, så kan vi have en helt legitim diskussion, også om Tjenestemandsreformen, sagde Mette Frederiksen i går i forbindelse med en spørgetime i Folketingssalen.",Astrid Ildor,Penge,2021-04-28T16:15:00+00:00,https://www.dr.dk/nyheder/penge/sygehusstrejke-truer-faa-overblik-over-forhandlingerne-her,DR
,,,,,,,https://cepos.dk/debat/hvad-tjener-en-sygeplejerske/,DR
,,,,,,,https://www.information.dk/debat/2021/11/overlaege-giv-sygeplejerskerne-loen-fortjener,DR
,,,,,,,https://www.tv2fyn.dk/fyn/sygeplejersker-faar-mere-i-loen-end-socialraadgivere-sosuer-og-paedagoger-derfor-vil-de-have-hoejere-indkomst,DR
,,,,,,,https://www.altinget.dk/artikel/strejke-fra-paa-loerdag-sygeplejerskerne-har-stemt-nej-til-overenskomst,DR
Sygeplejersker sagde nej til overenskomst: Så meget tjener de i forhold til andre fag,En gennemsnitlig sygeplejerskes løn er steget med 21 procent de seneste ti år. Alligevel tjener de fortsat mindre end mandsdominerede fag. ,Hvad tjener en sygeplejerske? Tjenestemandsreformen af 1969 Lønstigninger bliver modregnet,"Strejke? Forhandlinger? Eller er det Christiansborg, der må på banen? I dag forventes det, at Dansk Sygeplejeråd melder ud, hvad de har tænkt sig med at gøre med det ""NEJ"", som et snævert flertal af medlemmerne stemte til OK-21 resultatet. Internt i fagforeningen har man gransket sig frem til, hvorfor resultatet blev nej, selvom de fleste hovedbestyrelsesmedlemmer anbefalede et ja. Det handler i korte træk om to ting: Lønefterslæb og reguleringsordningen. Ifølge Sygeplejerådet kommer man til at gå til arbejdsgiverne med et budskab om, at der er brug for større lønmæssig anerkendelse af sygeplejersker. Ifølge sygeplejerskerne står deres løn ikke mål med uddannelsesniveau, opgaver og ansvar. Står Sygeplejerådet til troende, så tjener sygeplejersker 15-20 procent mindre end traditionelt mandsdominerede fag med samme uddannelseslængde. Og forskningen på området viser da også, at der rent faktisk er et lønefterslæb i de kvindedominerede fag. - Sygeplejerskerne, som er et kvindedomineret fag, har en lavere løn end mandsdominerede fag som eksempelvis politiet. De har også en lavere løn end de mere blandede fag som eksempelvis folkeskolelærerne, fortæller Mona Larsen fra Det Nationale Forsknings- og Analysecenter for Velfærd (Vive). Men hvor langt efter andre faggrupper er sygeplejerskerne egentligt? DR har foretaget en sammenligning af lønningerne blandt en række faggrupper. I forbindelse med lønkommissionens arbejde blev beregningsmetoden for den standardberegnede timefortjeneste opfundet. Det er denne opgørelse, som DR Nyheder tager udgangspunkt i. Mens sygeplejerskerne hænger efter lærerne i lønstatistikken, så er de væsentligt foran pædagogerne. Alle tre har stort set samme uddannelseslængde, men de fleste lærere og pædagoger arbejder eksempelvis ikke om natten. Den standardberegnede timefortjeneste gør det muligt at sammenligne lønninger på tværs af fag og sektorer. Udover dette har DR fået tal fra Danske Regioner, hvor størstedelen af de sygehusansatte sygeplejersker er ansat. Her viser de nyeste løntal, at en ikke-ledende sygeplejerske i 2021 får en bruttoløn på 42.784 kroner. Lønnen er steget 21,2 procent de seneste ti år. Samlet set udbetaler regionerne i år 19 milliarder kroner i løn til sygeplejerskerne. Som mange andre steder på arbejdsmarkedet er det de sygeplejersker, der har været ansat i længst tid, der får mest i lønningsposen. Samtidig skal sygeplejerskerne være ansat i syv år, før lønnen stiger betragteligt. For op mod halvdelen af alle sygeplejersker er lønnen dog en del lavere. I 2021 er næsten halvdelen af alle sygeplejersker ansat i regionerne ansat på deltid. Det er et tal, der har svævet omkring de 50 procent de seneste ti år. Og så er der jo lige det med ancienniteten. I regionerne arbejder der cirka 34.000 sygeplejersker. Mere end to tredjedele har været ansat i ti år eller derover og tilhører altså den gruppe, som tjener mest. Ser man på den samlede lønspredning for ikke-ledende sygeplejersker ansat i regionerne, fordeler den sig således: Netop sammenligningen med andre fag er noget af det, som sygeplejerskerne har bidt allermest mærke i. Da overenskomstforhandlingerne nåede slutfasen udtalte Sygeplejerådets formand, Grethe Christensen, til DR: - Løn er noget af det vigtigste for vores medlemmer, og det har det været i rigtig mange år. Og måske er årsagen, at vi har været indplaceret for lavt for mange år siden, og det har vi trukket med lige siden. Der er en fornemmelse af, at uddannelse på vores område ikke rigtigt kan betale sig. Indplaceringen, der tales om, er i den såkaldte tjenestemandsreform fra 1969. En 52 år gammel reform, der igen er kommet voldsomt i fokus. På Christiansborg Slotsplads er der hver tirsdag tjenestemandstirsdag, hvor en bred gruppe af offentligt ansatte demonstrerer mod tjenestemandsreformen af 1969. Et borgerforslag har samlet nok underskrifter til at blive behandlet i Folketinget. Men hvorfor overhovedet demonstrere mod en reform, der har 52 år på bagen? Reformen blev til efter fem års kommissionsarbejde. Her blev de offentligt ansattes lønning indplaceret i et såkaldt lønhierarki med 40 løntrin. Øverst placeret var lægerne. Nederst sosu'erne. DR interviewede Sygeplejerådets tidligere formand Kirsten Stallknecht efter tjenestemandsreformen var vedtaget i 1969. Og det var en formand, der langt fra var tilfreds med resultatet. Ifølge Mona Larsen fra Vive kan reformen have indflydelse på, at kvindedominerede fag den dag i dag fortsat tjener færre penge end mandedominerede fag. - Der er studier, der viser en sammenhæng, fortæller hun. Ph.d. og postdoc i historie Astrid Elkjær Sørensen har forsket i tjenestemandsreformens betydning for lønnen. Hendes postdoc er finansieret af Ligelønsalliancen. Her har hun sammenlignet 13 forskellige faggruppers indplacering i lønhierarkiet i 1969 og set på, om det har betydning for indplaceringen i dag. - Der er meget stor overensstemmelse mellem det lønhierarki man vedtog i 1969 og det, man har i dag, fortæller hun. Hun forklarer at en af årsagerne kan være den måde, man forhandler offentlige overenskomster. Her forhandler man typisk sammen med en række faggrupper om en samlet mængde lønkroner. Hvis nogen skal have mere, skal andre have mindre. Og hænger man efter fra start, er det meget svært at få et løft på et enkelt område. - Det, der er problemet ved at løse den her problemstilling i overenskomstforhandlingerne, det er, at det danske arbejdsmarked er utroligt kønsopdelt. Skulle man løse lønefterslæbet i det offentlige overenskomstsystem, ville det betyde, at faggrupper som politibetjente, embedsmænd og folkeskolelærere skulle holde tilbage med lønstigningerne, for at de kvindedominerede grupper kunne opleve et løft. Og man forstår jo godt, hvorfor en folkeskolelærer ikke er villig til at gå ned i løn for at udligne et lønefterslæb skabt i 1969, fortæller Astrid Elkjær Sørensen. Mona Larsen fra Vive kalder forklaringen om, at den 52 år gamle reform fortsat er skyld i ulige løn, for en hypotese, som i hvert fald ikke kan afvises. Der kan dog også være andre forklaringer på, hvorfor kvindefagene hænger i bremsen, når det kommer til lønkroner. - Der er nogle kvindefag, der i perioder har ønsket at få nogle andre goder end løn. Eksempelvis omsorgsdage og løn under barsel. Og noget kan tyde på, at nogle fag har fået de her goder frem for løn, fortæller Mona Larsen. Det er goder, som så senere er blevet spredt ud over andre dele af arbejdsmarkedet, uden at det har været på bekostning af løn for andre fag. Noget af det, som har haft stor indvirkning på de nuværende overenskomstforhandlinger, er den såkaldte reguleringsordning. Ordningen sikrer, at lønstigningerne på det offentlige område følger de private. Det vil sige, at hvis lønnen i det offentlige stiger hurtigere end på det private arbejdsmarked, så skal de offentlige lønstigninger tilbagereguleres med 80 procent. Ordningen gælder også omvendt. Og det kan vise sig at blive et stort problem for sygeplejerskerne, for i 2021 starter især det regionale område ud med en negativ udmøntning på baggrund af reguleringsordningen. På Sygeplejerådets hjemmeside er formand Grethe Christensen citeret for at sige: ""Coronakrisen har betydet omfattende ekstraarbejde for rigtig mange sygeplejersker, og de øgede lønudgifter har påvirket reguleringsordningen i en negativ retning. Det betyder i realiteten, at lønningerne nedjusteres, fordi de sammen med andre har hjulpet arbejdsgiverne i en vanskelig situation.” Løsningen er ifølge Sygeplejerådet, at man indgår i en trepartsforhandlinger, så der kan gøres op med lønefterslæbet. Om det bliver til virkelighed, må de kommende forhandlinger afdække.",Mikkel Jensen,Penge,2021-04-21T08:40:00+00:00,https://www.dr.dk/nyheder/penge/sygeplejersker-sagde-nej-til-overenskomst-saa-meget-tjener-de-i-forhold-til-andre-fag,DR
Konflikt på sygehuse truer: Sygeplejersker sender strejkevarsel,Hvis der ikke findes en løsning går strejken i gang den 21. maj. ,Og hvad sker der så nu? Sygeplejersker: 'Vi er nødt til at sige nej tak' Kan sygeplejersker overhovedet strejke under coronakrisen?,"Dansk Sygeplejeråd (DSR) har indgivet et strejkevarsel for deres knap 80.000 medlemmer. Det fremgår af sygeplejerådets hjemmeside. - Vi ser ingen anden udvej, skriver sygeplejerrådets formand, Grethe Christensen. Det sker, efter at et snævert flertal af medlemmerne i DSR stemte nej til OK21-resultatet. Det skete især på grund af utilfredshed med lønnen. Det er besluttet, at 10 procent af medlemmerne i kommunerne og regionerne bliver udtaget til konflikt, skriver sygeplejerrådet. Hvis der ikke er fundet en forhandlingsløsning midnat mellem torsdag den 20. maj og fredag den 21. maj, vil de udvalgte sygeplejersker gå i strejke. Overenskomsten skulle være trådt i kraft 1. april og indebærer lønstigninger på lige over fem procent. Indtil nu har der været usikkerhed omkring, hvad sygeplejerådet ville gøre. Men nu kridter sygeplejerskerne altså banen op til en konflikt. - Hvis vi ikke får taget et opgør med uligelønnen i Danmark, kan det blive endnu vanskeligere at rekruttere og fastholde medarbejdere i fag med lønefterslæb, og unge mennesker kan få en oplevelse af, at uddannelse ikke kan betale sig på vores område. skriver Grethe Christensen. Spørger man Nana Wesley Hansen, der er arbejdsmarkedsforsker ved Forskningscenter for Arbejdsmarkeds- og Organisationsstudier (FAOS), venter der en hård kamp. - Det vil være rigtig godt at få det her problem løst. Det er bare enormt svært, siger Nana Wesley Hansen. Når der bliver indgivet et strejkevarsel, kommer forligsinstitutionen på banen, og en mæglingsproces bliver sat i gang. Hvor lang tid det kommer til at tage er svært at sige, men det meste sandsynlige er, at sygeplejerskerne ikke kommer til at opnå særlig meget, fordi arbejdsgiverne ikke har meget mere at give. - Logikken er, at man ikke skal kunne sætte sig på halen i forhandlinger og så komme i en mæglingssituation og opnå noget mere den vej, siger Nana Wesley Hansen. Sygeplejerrådet formand afviser ikke, at en løsning kan findes ved forhandlingsbordet. - Jeg er sikker på at vi har en fælles interesse i at finde en løsning – af hensyn til at kunne fastholde sygeplejerskerne og naturligvis til gavn for det samlede sundhedsvæsen, skriver Grethe Christensen. Spørgsmålet er så bare. hvad det er, som kan løses. Nanna Susé arbejder som sygeplejerske, og hun vil have en politisk løsning på problemet. - Jeg vil gerne have, at politikerne tager ansvar for, at vores løn er for lav. Det er politisk skabt, og derfor skal det løses politisk, siger hun. Men der er ikke de store chancer for, at politikerne hiver tegnebogen frem i den forbindelse og giver noget ekstra til sygeplejerskerne, forklarer Nana Wesley Hansen. - Jeg tror ikke, at de kan give en masse penge i det øjeblik, hvor de afslutter konflikten. Men jeg tror godt, der kan komme et mere langtrukkent forløb. Arbejdsmarkedsforskeren forklarer, at det er sandsynligt, at man politisk nedsætter en kommission, der skal se på problematikken. En anden mulighed er, at man indkalder til trepartsforhandlinger. Her skal regeringen, arbejdsgiverne og arbejdstagerne tale om, hvad der kan gøres på sigt. Det især den såkaldte tjenestemandsreform fra 1969, der får skylden for den utilfredshed med lønnen, som eksisterer blandt sygeplejersker, men også jordemødre og pædagoger. I korte træk handler det om, at de typisk kvindedominerede fag blev placeret for lavt på den løntrappe, der blev lavet i reformen. Derfor er der hver tirsdag tjenestemandstirsdag på Christiansborg Slotsplads, hvor en bred gruppe af offentlige ansatte demonstrerer mod reformen. Og til den seneste tjenestemandstirsdag var blandt andre Katrine Vilien, medstifter af Foreningen af Danske Sygeplejersker, tirsdag mødt op. - Nu er det nok. Nu bliver vi simpelthen nødt til at sige nej tak, siger Katrine Vilien. Den 52-årig reform er et af de steder, hvor skoen trykker aller hårdest hos sygeplejerskerne. Det er dog en problemstilling, der skal løses politisk. I en pressemeddelelse skriver Grethe Christensen: - Vi har en fælles udfordring, og den vil vi gerne tage op sammen med arbejdsgiverne overfor politikerne på Christiansborg Coronakrisen har lagt ekstra stort pres på sygeplejerskerne, der har arbejdet på højtryk i de perioder, hvor der har været pres på hospitalerne. Og der er stadigvæk brug for sygeplejerskerne både til behandling af coronapatienter og andre patienter, så kan man overhovedet være bekendt at strejke? Ja, siger sygeplejerske Nanna Susé, for der er et nødberedskab, der betyder, at danskerne stadigvæk kan få behandling på hospitalet. Og netop dette nødberedskab kan få betydning for, hvordan en strejke kommer til at se ud. Dem, der er i nødberedskabet, kan nemlig ikke strejke, siger arbejdsmarkedsforsker Nana Wesley Hansen. - Man har jo et nødberedskab, så spørgsmålet er, hvor mange sygeplejersker, der egentlig skal ud og strejke. Og noget andet er, hvor lang tid, den vil få lov til at løbe, inden politikerne skrider ind og afslutter konflikten, lige som man så med lærerkonflikten i 2013. Sidste der var strejkevarsel var i 2018, hvor DSR udtog cirka 6.000 sygeplejersker til strejke. Af dem var 4.500 ansat i regionerne. Cirka 1.000 var i kommunerne og omkring 100 var i staten. DSR valgte dengang at friholde kræft- og børneområdet samt det psykiatriske område til strejke, da en strejke her ville ramme patrienter unødigt hårdt.",Julie Astrid Thomsen,Penge,2021-04-22T09:30:00+00:00,https://www.dr.dk/nyheder/penge/konflikt-paa-sygehuse-truer-sygeplejersker-sender-strejkevarsel,DR
Sådan kan sygeplejerskernes strejke ramme: Risiko for længere ventetid til ny hofte ,"Strejken gælder 10 procent af de ansatte på de områder, der er varslet strejke for. ",Konflikt kan stadigvæk afværges,"Kommer sygeplejerskernes strejke til at betyde, at du skal vente længere på en behandling i sundhedsvæsenet? Det kan meget vel være, hvis du skal have en ikke-akut behandling inden for et af de områder, der er varslet strejke for. Dansk Sygeplejeråd (DSR) har varslet konflikt for cirka ti procent af medlemmerne ansat i kommuner og regioner. Det svarer til godt 5.350 sygeplejersker. - Det er ikke strejken, vi ønsker. Vi ønsker at bruge truslen om strejken til at få arbejdsgiverne på banen, og så håber vi at få et resultat, inden strejken skal effektueres, siger Grete Christensen, formand for DSR. Ifølge DR’s oplysninger drejer det sig blandt andet om ortopædkirurgisk afdeling og dagkirugisk afdeling på Hvidovre Hospital, mens sygeplejersker i Silkeborg vil strejke inden for blandt andet operation og anæstesi på Center for Planlagt Kirurgi. Det kan komme til at betyde, at borgere, der skal opereres i hånden, knæet eller have sig en ny hofte, kan komme til at skulle vente længere på deres operation. - Der er et bredt udsnit af regionale og kommunale sygeplejersker omfattet af de her konfliktvarsler, siger Grete Christensen. Coronaafsnit samt kræft-, børne- og psykiatriområdet er undtaget fra konflikt, oplyser DSR. På kortet kan du se, hvilke arbejdspladser i regionerne, der er varslet strejke for. Før musen over prikkerne for mere information: DSR har offentliggjort en oversigt over de hospitaler og kommuner, hvor konflikten kan ramme, og DR har set et dokument med oplysninger om, hvilke afdelinger der er tale om. Og ovenstående kort er kun en oversigt over de regionale arbejdspladser, der kan blive ramt af strejken. Dertil kommer de kommunale arbejdspladser. Oversigten er DSR's bud på, hvilke afdelinger der skal strejke. Der kan stadigvæk blive ændret i oversigten i samarbejde med arbejdsgiverne. Sygeplejerskerne varslede konflikt i går, efter deres ""nej"" til overenskomstforhandlingerne. Varsel om konflikt skal ske fire uger inden, konflikten kan træde i kraft. Sygeplejerskernes varslede strejke begynder derfor natten mellem den 20. og 21. maj, hvis altså man ikke er nået til enighed om et nyt forhandlingsresultat, som kan sendes til urafstemning blandt DSR's medlemmer, inden da. Forligsinstitutionen kan dog vælge at udskyde konflikten to gange af to uger hver for at fortsætte forhandlingerne. Grete Christensen udtalte i forbindelse med indgivelsen af strejkevarslet, at hun håber, at en konflikt kan afværges ved forhandlingsbordet. - Vi repræsenterer sygeplejerskerne, som samtidig er arbejdsgivernes medarbejdere. Jeg er sikker på at vi har en fælles interesse i at finde en løsning – af hensyn til at kunne fastholde sygeplejerskerne og naturligvis til gavn for det samlede sundhedsvæsen, siger hun. På arbejdsgivernes side af bordet - i Danske Regioner - ærger man sig over strejkevarslet. - Jeg tænker, at det ikke varer længe, før vi får en indkaldlelse til forhandlinger i forligsinstitutionen, og så skal vi høre, hvad sygeplejerskerne har at sige til os, siger Anders Kühnau (S), formand for regionernes lønnings- og takstnævn.",Julie Astrid Thomsen,Penge,2021-04-23T11:44:00+00:00,https://www.dr.dk/nyheder/penge/saadan-kan-sygeplejerskernes-strejke-ramme-risiko-laengere-ventetid-til-ny-hofte,DR
Sygeplejersker varsler strejke efter nej til overenskomst,,,,Mikkel Jensen,,2021-04-22 00:00:00,https://www.dr.dk/nyheder/seneste/sygeplejersker-varsler-strejke-efter-nej-til-overenskomst,DR
Uventet overenskomsthjælp til sygeplejerskerne: Flere partier vil løfte kvindefag ud af gammel reform,"Flere partier vil have opgør med tjenestemandsreform. Men der er uenighed om, hvad der skal gøres. ",Reformen passer som en boksehandske til et blåt øje Opbakning fra blå blok Regeringen: Behov for diskussion,"En lang række politiske partier er nu klar til at hjælpe landets sygeplejersker der, hvor skoen trykker allermest. Der er behov for et opgør med den 52 år gamle tjenestemandsreform, som mange peger på skaber ulige løn mellem mands- og kvindedominerede fag på det offentlige arbejdsmarked. Og det er godt nyt for Dansk Sygeplejeråd, der i dag har varslet strejke for dets cirka 80.000 medlemmer. Sygeplejerskerne ønsker et opgør med tjenestemandsreformen, men det kan være meget svært at løse ved overenskomstforhandlinger. - Det er ikke rimeligt, at andre offentligt ansatte skal bøde for at rette op på et historisk lønefterslæb for sygeplejersker og andre traditionelt kvindedominerede fag. Derfor har vi en fælles udfordring, og den vil vi gerne tage op sammen med arbejdsgiverne overfor politikerne på Christiansborg, siger formanden for Dansk Sygeplejeråd, Grete Christensen. Reformen blev til efter fem års kommissionsarbejde. Her blev de offentligt ansattes lønning indplaceret i et såkaldt lønhierarki med 40 løntrin. Forskning peger på, at særligt kvindedominerede fag blev placeret lavt i lønhierarkiet i 1969, og den lave placeringen fortsat hænger ved i dag. Og det er denne udskældte reform, der nu er bred politisk enighed om at ændre - der er dog forskellige på, hvordan det skal gøres. Det var Enhedslisten, der startede det politiske opgør med reformen på Christiansborg. Her har særligt Pernille Skipper talt dunder mod reformen. Partier har tidligere foreslået af afsætte en lavtlønspulje på fem milliarder kroner direkte målrettet lønstigninger i omsorgsfagene og andre lavtlønsgrupper i det offentlige. Men nu breder kritikken mod tjenestemandsreformen sig som ringe i vandet. Hos De Radikale mener ligestillingsordfører Samira Nawa, at det er op til Folketingets partier at få gjort op med det, hun kalder for en ""ligestillingsproblematik"". - Det er nogle urimelige beslutninger, som blev taget i 1969, og som stadig står ved magt, fortæller hun. De Radikale mener, at der er helt oplagt, at der skal gøres noget ved sagen politisk. - Hvis man gerne vil overlade det til arbejdsmarkedets parter, så burde man også have gjort det i 1969, men det gjorde man ikke. Derfor skal vi også være med til at rådes bod på det nu, siger Samira Nawa. Hvor pengene til et eventuelt lønløft skal komme fra skal dog også først afklares. Derfor har Samira Nawa stillet spørgsmål til beskæftigelsesminister Peter Hummelgaard (S). Men problemet bliver ikke løst, hvis ikke der følger penge med, siger Samira Nawa. Regningen for et lønløft kan jo godt løbe op i ganske mange milliarder kroner ekstra om året. Hvor skal man finde så mange penge? - Regningen for det her bliver ikke billig, og der bliver heller ikke fundet en løsning med et fingerknips. Men vi er nødt til at tage hånd om det, siger Samira Nawa. Tidligere er det blevet anslået af BUPL’s formand, Elisa Rimpler, at det vil koste hele fire milliarder kroner årligt, hvis en pædagog skulle løftes og tjene lige så meget som et mandefag med samme uddannelsesniveau som for eksempel en bygningskonstruktør. Regningen ville stige til hele 20 milliarder kroner, hvis lønløftet gjaldt alle Ligelønsalliancens kvindefag som BUPL, FOA, SL, DSR og de andre fag i Sundhedskartellet. Det skriver Mandag Morgen. Hos SF kalder beskæftigelsesordfører Karsten Hønge den 52 år gamle reform for ""noget makværk"". Hvordan matcher reformen den verden, vi har i dag? - Den passer som en boksehandske til et blåt øje. - Det fundament, man byggede i 1969, var et skævt fundament, siger han. Og skal man bygge et nyt fundament, ja så koster det altså penge, fortæller han. Til gengæld mener han, at det ville være helt forkert, hvis det er Christiansborg, der skal beslutte, hvor man fremover skal indplacere de forskellige faggrupper i lønhierarkiet. - Det ville være håbløst. Der bliver vi da nødt til at snakke med de folk, der ved, hvad det handler om, og det vil være de fagforbund, der organiserer de offentligt ansatte. Derfor mener han, at problematikken i første omgang skal løses ved en ""omfattende trepartsforhandling."" - Det gik galt i 1969, og det vil gå endnu værre i dag. Der bliver nødt til at være et samarbejde med fagforbundene, siger han. Og så er der jo også lige det med pengene. For selvom Karsten Hønge mener, der skal afsættes flere penge, så vil han ""slet ikke gå ind i, hvad beløbet skal være."" Det kan jo løbe op i mange milliarder, hvis alle skal have et løft. Hvor skal de her penge komme fra? - Jeg synes, det er helt usagligt at komme med et bud på, hvad det vil komme til at koste. Det afhænger jo af, hvem man sammenligner sig med, og hvilke medarbejdergrupper der skal op på hvilket niveau. Og derfor ville det være useriøst at komme med et bud på det, siger Karsten Hønge. Hos Dansk Folkeparti mener beskæftigelsesordfører Bent Bøgsted, at den bedste løsning er, at regeringen tager tjenestemandsreformen op til en revidering. - Jeg synes, at de grupper, som står og demonstrerer mod tjenestemandsreformen, fortjener noget mere i løn. Det skal ikke være nogen hemmelighed, fortæller han. Han peger på, at regeringen må tage selve tjenestemandsreformen op til en ""modernisering og nytænkning"". - Vi er klar på at finde nogle flere penge til sygeplejersker, sosu'er og jordemødre. Tiden er løbet fra en tjenestemandsreform, der har hindret deres udvikling og ligestilling, så de har fortjent, at der bliver set alvorligt på det. Hos De Konservative mener man ligeledes, at det er et politisk ansvar at tage reformen op til revision. - Det er et område, hvor vi som politikere i den verserende diskussion kan gå ind og hjælpe til for at gøre det endnu nemmere at tiltrække sygeplejersker, som vi mangler, siger Mads Andersen, der er i øjeblikket er stedfortræder beskæftigelsesordfører i Folketinget. - Hvis man skal kunne tiltrække nogle af de unge, stærke kandidater, der skal varetage vores sundhed på sigt, så skal sådan noget her også være tidsvarende. Han tør dog endnu ikke at lægge hovedet på blokken og love flere penge til området. - Der vil være en større kabale, der går i gang, og jeg skal ikke stjæle penge fra andre løngrupper, men i første omgang, så handler det måske om at sætte foden ned og få sagt, at det her er med til at ødelægge den rekruttering, vi gerne skal have til sygeplejerskeuddannelsen. Beskæftigelsesminister Peter Hummelgaard afviser at kommentere, så længe der er en igangværende proces med overenskomstforhandlinger. Men ifølge Socialdemokratiets beskæftigelsesordfører, Henrik Møller, er der i hvert fald et behov for, at man får diskuteret problematikken på Christiansborg. - Helt grundlæggende så mener jeg, at løndannelse er et spørgsmål, som arbejdsmarkedet parter må klare. Men her er der en historisk ulighed, som er baseret på en tjenestemandslov, som måske kunne argumentere for, at man i hvert fald får diskuteret det her område. Han vil dog heller ikke pege på, om der eksempelvis er behov for trepartsforhandlinger, så længe overenskomstprocessen fortsat kører. - Det her er ikke en ny problemstilling, og der er ikke noget 'quick fix'. Men jeg synes også godt, vi på Christiansborg kan diskutere, hvad vores rolle fremadrettet skal være for at rette op på de skævheder, der er.",Mikkel Jensen,Penge,2021-04-22T16:21:00+00:00,https://www.dr.dk/nyheder/penge/uventet-overenskomsthjaelp-til-sygeplejerskerne-flere-partier-vil-loefte-kvindefag-ud,DR
"Sygeplejersker klar til strejke - men også pædagoger, sosu'er og bioanalytikere vil tage del i lønkamp","Får sygeplejerskerne held med opgør om uligeløn, skal det gælde alle lavtlønsfag, lyder det.","- Det handler ikke om, at folkeskolelærerne får for meget i løn. Det handler om, at vi får for lidt. Havde aftalt at løse ligelønsproblematik efter overenskomstforhandlingerne","Rundt omkring på danske sygehuse og laboratorier har bioanalytikerne knoklet hårdt under coronakrisen. Millioner af vatpinde er blevet forvandlet til positive eller negative coronasvar, og samtidig har der været alle de normale arbejdsopgaver. Situationen minder meget om den, som sygeplejerskerne har været igennem. Der var derfor håb om kontant belønning ved årets overenskomstforhandlinger. De blev forhandlet gennem Sundhedskartellet. Et aftalefællesskab med sygeplejerådets formand, Grete Christensen, i spidsen. Men hvor næsten ni ud af 10 bioanalytikerne i høj grad vente tommelfingeren opad til overenskomstforliget, sagde et snævert flertal af sygeplejerskerne nej. Sygeplejerskerne presser på for blandt andet et opgør med uligeløn for kvindedominerede fag. En problemstilling, de håber kan løses ved en trepartsforhandling på Christiansborg, og som flere politiske partier nu åbner for at finde en løsning på. Men bliver der trepartsforhandlinger, så skal de dække alle kvindefag, lyder det fra Danske Bioanalytikeres formand, Martina Jürs. - Vi bakker op om Dansk Sygeplejeråds frustration over lønnen i kvindefagene, og jeg har en klar forventning om, at hvis der bliver en trepartsforhandling, så skal den omhandle alle kvindedominerede faggrupper. Også danske bioanalytikere. Dine medlemmer har stemt klart ja til overenskomstforliget. Det kan jo vise sig, at det er sygeplejerskernes nej, der bliver skyld i, at der bliver taget et opgør mod uligelønnen. Kobler I jer så ikke på sygeplejerskernes nej? - Danske Bioanalytikere har kæmpet mod denne her problematik i mange, mange år. Nu er der hul igennem, men det er der mange, der er årsager til. Blandt andet også den græsrodsbevægelse, der hedder ""slut med 1969"", så jeg tænker, det er en samlet indsats, der gør, at det rykker nu. Også hos BUPL, der organiserer landets pædagoger, lyder der et krav om være med i et lønløft. Formand Elisa Rimpler siger, at pædagogerne er den offentlige faggruppe, der tjener mindst i forhold til uddannelsesniveau. - Vi arbejder meget tæt med lærerne. Vi har nogenlunde det samme uddannelsesniveau. Vi har et virkelig stort ansvar i samfundet, og det tror jeg også, corona har vist, og samtidig har vi en stor betydning for vores børn og unge. Og alligevel så får vi tre millioner kroner mindre, hvis vi kigger over et helt liv, end en folkeskolelærer. Det synes vi er urimeligt. Elisa Rimpler tilfjøjer: - Det handler ikke om, at de får for meget. Det handler om, at vi får for lidt. Løsningen på problemet ligger ifølge BUPL's formand i en trepartsforhandling. Og det er trepartsforhandlinger, hvor alle faggrupper, der er ramt af tjenestemandsreformens indplacering, skal med. Nogle af dem, der snart ikke kan vente længere på en politisk løsning, det er Danmarks største offentlige fagforbund, FOA. FOA's forbundsformand, Mona Striib, fortæller, at flere fagforbund havde planlagt at forsøge at få løst ligelønsproblematikken, når overenskomstforhandlingerne er færdige. Nu bliver problematikken i stedet taget op i forbindelse med sygeplejerskernes nej og efterfølgende strejkevarsel. - Nu kan man sige, at sygeplejerskene er i en situation, hvor der er et nej til overenskomsten, men den dagsorden, der handler om at løfte uligelønnen, den er vi altså fælles om, siger Mona Striib. Men nu er det jo sygeplejerskerne, der har sendt et signal om et opgør mod uligelønnen af sted, og det er også dem, som kommer til at få politisk fokus, fordi de har sagt nej til overenskomstforliget. Tror du ikke, en forhandling så vil handle om dem? - Hvis der kommer en trepartsforhandling, så skal den ikke alene løfte sygeplejerskerne, den skal kigge på tværs af det offentlige arbejdsmarked og løse den uligeløn, vi har der, siger Mona Striib.",Mikkel Jensen,Penge,2021-04-23T03:49:00+00:00,https://www.dr.dk/nyheder/penge/sygeplejersker-klar-til-strejke-men-ogsaa-paedagoger-sosuer-og-bioanalytikere-vil-tage,DR
"Akut mangel på sygeplejersker i Region Nordjylland: Afdelinger kan blive pressede, hvis arbejdet nedlægges under strejken",Akut mangel på sygeplejersker på hospitalerne i Region Nordjylland giver nedlagte sengepladser. Også landets øvrige regioner mangler sygeplejersker.,Strejke og arbejdsnedlæggelse kan ramme afdelinger Sygeplejestuderende lapper hullerne,"Udskudte hofte- eller knæoperationer, længere ventetid og flere medpatienter at dele stuerne med. Det er hvad man som patient kan komme til at møde på flere af afdelingerne på hospitalerne i Region Nordjylland. Der er nemlig akut mangel på sygeplejersker i regionen. Også landets øvrige regioner melder om udfordringer med at rekruttere nok sygeplejersker. På Ældremedicinsk Afdeling på Regionshospitalet Nordjylland i Hjørring mangler en fjerdedel af den samlede sygeplejerstyrke, der normalt burde være på afdelingen. Det har betydet, at der bliver fire sengepladser mindre på afdelingen fra 1. maj. Og det bekymrer Bente Yder, som er fællestillidsrepræsentant for sygeplejerskerne på Regionshospital Nordjylland i Hjørring. - Hvis der er en af sygeplejerskerne, der melder sig syg, så må man klare sig med de andre, der møder, for der er ikke flere at tage af. Det går hårdt ud over personalet, og det er ikke sikkert, at patienterne altid kan få deres mad til tiden. Hospitalet i Hjørring er ikke det eneste sted i Nordjylland, den er gal. På Aalborg Universitetshospital har man også svært ved at besætte stillinger med sengelukninger til følge, fortæller fællestillidsrepræsentant for sygeplejersker og radiografer, Pia Jødal Næss-Schmidt. - Manglen på sygeplejersker er generel over hele landet. Vi kunne godt ønske, at der kom en klar strategi i regionen over, hvordan vi får flere ind i faget og får dem, der har forladt faget, til at komme tilbage. Manglen på sygeplejersker i Nordjylland er størst på de medicinske afdelinger og i psykiatrien. På flere af de medicinske afdelinger i Nordjylland, er det op til en sjettedel af sygeplejestillingerne, der er ledige. Det fortæller Helle Kanstrup, næstformand i den nordjyske afdeling af Dansk Sygeplejeråd. Og der er ingen udsigt til flere medarbejdere foreløbigt, mener Helle Kanstrup. - Vi har undernormeret vores lokale sygeplejeuddannelse gennem nogle år, og det tager 3,5 år at uddanne sygeplejersker, så selvom man allerede har besluttet sig for at øge antallet, så varer det nogle år, før det slår igennem, siger hun. I sidste uge varslede Dansk Sygeplejeråd strejke, og hvis strejken ender ud i en nedlæggelse af arbejdet for hver 10. sygeplejerske, kan flere afdelinger i Nordjylland blive pressede, fortæller Helle Kanstrup. - Vi kan godt komme til at stå i en situation, hvor der er afdelinger, der bliver ekstra pressede under strejken, fordi de har vakante stillinger i forvejen, siger hun. Men mangel på sygeplejersker under en eventuel strejke vil ikke betyde, at hospitalsafdelingerne ikke kommer til at klare de mest nødvendige arbejdsopgaver, fortæller Helle Kanstrup. - Hvis nogle afdelinger ikke kan stille et nødberedskab til rådighed under strejken, så må de undtages fra strejken. I Region Nordjylland er man begyndt at ansætte sygeplejestuderende i stort antal på afdelingerne, fordi hospitalerne har svært ved at skaffe færdiguddannet personale. På den nordjyske professionshøjskole, UCN, anbefales de studerende at tilmelde sig et vikarbureau allerede efter første år, og herfra rekrutteres de af hospitalerne primært til afløsning i weekender og ferieperioder. En af dem, der har gjort brug af det tilbud, er Mette Marx Christensen. Hun er sygeplejestuderende på 5. semester, og formand for De Sygeplejestuderendes Landssammenslutning i Aalborg. Det seneste halvandet år har hun samtidig arbejdet som vikar på forskellige afdelinger i sygehusvæsenet. Blandt andet i Psykiatrien i Nordjylland hvor der er 13 ubesatte sygeplejestillinger. - Ude på mit arbejde møder jeg en taknemmelighed for, at vi er der som ekstra hænder. Det er super spændende, for man får jo en helt anden tilgang til faget, når man er i praktik, siger hun. Flere studerende tilmelder sig vikarbureau allerede efter et år på studiet - men det er ikke heldigt, siger Bente Yder, fællestillidsrepræsentant for sygeplejerskerne på Regionshospital Nordjylland i Hjørring. - De er ikke sygeplejersker endnu, og der er opgaver, de ikke kan må håndtere, som for eksempel at give medicin eller hænge blod op, og så bliver der flere af de tunge opgaver til sygeplejerskerne, og det belaster dem, siger hun. Men Mette Marx Christensen mener ikke, at det er et problem, at de sygeplejestuderende indgår i vagtplanerne på de forskellige afdelinger. - Der bliver taget forbehold for at man kommer som studerende, vi bliver briefet om de patienter, vi skal have, og vi er meget bevidste om vores kompetencer, siger hun Regionshospital Nordjylland i Hjørring vil desuden oprette såkaldte ’introduktionsstillinger’, så de kan tiltrække flere sygeplejersker. Her kan sygeplejestuderende blive oplært i forskellige arbejdsopgaver med det formål at give dem mere tryghed ved faget.",Josefine Sønderup Rasmussen,Nordjylland,2021-04-26T16:10:00+00:00,https://www.dr.dk/nyheder/regionale/nordjylland/akut-mangel-paa-sygeplejersker-i-region-nordjylland-afdelinger-kan,DR
"Økonom: Skal kvindefag løftes til samme lønniveau som mandefag, vil det skabe en lavine i danske lønninger","Et lønløft til kvindedominerede fag i det offentlige vil koste 15-20 milliarder kroner årligt, anslår økonom. ","Lønløft vil smitte af på lønninger i det private Det er dyrt, fordi det er et stort problem Forældet kønssyn præger nutidens lønsedler","Artiklen er opdateret med følgende rettelser: Tidligere fremgik det, at Nanna Susé var medstiller af borgerforslaget Ophæv Tjenestemandsreformen fra 1969. Det er hun ikke. Af første udgave fremgik det, at Bo Sandemann Rasmussen anslår, at det vil koste 15-20 milliarder kroner at hæve sygeplejerskernes løn, så de kommer på niveau med tilsvarende mandefag. Det er forkert. Beregningen på de 15-20 milliarder kroner dækker en lønstigning til alle kvindefag. Misforståelsen er rettet. Af første udgave fremgik det, at en rapport havde konkluderet generelt omkring løndannelse for kvindefag og mandefag. Det mere korrekte at sige er, at rapporten har sandsynliggjort tesen om et statisk lønhierarki for kvindefag og mandefag. DR Nyheder beklager fejlene. Skal landets sygeplejersker og andre offentligt ansatte i kvindedominerede fag have lige så meget i løn som ansatte i tilsvarende mandefag, bliver det dyrt. Rigtig dyrt. Sådan lyder det fra en af landets førende økonomer, som har forsøgt at gøre regnestykket op. - Hvis man regner med, at kvindefagene skal op på niveau med tilsvarende mandefag inden for det offentlige, så taler vi om 15-20 milliarder kroner i ekstra udgifter hver år, siger Bo Sandemann Rasmussen, der er professor i økonomi ved Aarhus Universitet. Samme beløb nåede også Ligelønsalliancen frem til i et notat i 2019. Ligelønsalliancen består af fagforeningerne FOA, BUPL, Socialpædagogerne samt 11 faglige organisationer indenfor det sundhedsfaglige område. Beløbet påde 15-20 milliarder kroner svarer nogenlunde til hele det såkaldte råderum, som politikerne normaltvis fordeler ved finanslovsforhandlingerne. - Hæver man kvindefagenes løn, er der nogle andre ting, som der ikke er råd til. Det kan eksempelvis være, at man ikke kan vedligeholde serviceniveauet i det offentlige. Det er uden tvivl noget, der vil berøre mange borgere, siger Bo Sandemann Rasmussen. I grafikken via linket nedenfor kan du se fordelingen af mænd og kvinder blandt andet inden for politi, forsvar og sundhedssektoren. Opgørelsen dækker over både offentligt og private erhverv. Derudover vil en lønstigning formentligt smitte af på andre faggrupper i det offentlige, vurdere økonomen. - Når først én gruppe får ret markante lønstigninger, vil der også være andre, som synes, at de har krav på lignende lønstigninger, siger Bo Sandemann Rasmussen og tilføjer: - Endelig kan det betyde, at den private sektor er nødt til at hæve lønningerne for at kunne konkurrere med det offentlige. Når først det sker, så rammes vi på vores konkurrenceevne og vores eksport, hvilket vil give lavere skatteindtægter. Han konkluderer dermed, at sygeplejerskernes lønkrav, som lige nu forhandles mellem repræsentanter fra Dansk Sygeplejeråd (DSR) og deres arbejdsgivere i Forligsinstitutionen, bliver overordentligt svære at opnå. Forhandlingerne i Forligsinstitutionen udspringer af, at et flertal i DSR i sidste uge stemte nej til den overenskomst, som deres formand, Grete Christensen, havde forhandlet på plads. Overenskomsten skulle være trådt i kraft den 1. april og indebærer lønstigninger på lige over fem procent. Men det er altså ikke godt nok, mener et flertal af sygeplejerskerne, som satte trumf på deres udmelding ved at true med strejke, hvis der ikke kan laves en bedre overenskomst. Sygeplejerskerne bakkes op af flere forskningsstudier, som har påvist, at ansatte i kvindedominerede fag generelt tjener mindre end ansatte i mandsdominerede fag. Konflikten handler om ligeløn og kan derfor heller ikke afvises med argumenter om, at et lønløft er for dyrt, mener Nanna Susé, der er sygeplejerske på Herlev Sygehus og bestyrelsesmedlem i Foreningen af Danske Sygeplejersker. - Problemet er jo stort, netop fordi det er svært at løse. Vi er udmærkede klar over, at det kan være rigtig dyrt, siger hun og tilføjer: - Der skal ske noget. Men det er ikke sådan, at vi forventer, at vi fra i morgen stiger 15-20 procent i løn, for det er vi godt klar over, ikke kan lade sig gøre. Vi har ventet i 52 år, så vi kan godt vente et stykke tid endnu. Nanna Susé henviser til den såkaldte Tjenestemandsreform fra 1969, hvor forskellige offentligt ansatte faggrupper blev placeret på 40 forskellige løntrin. Dengang anså man ikke kvinder for at være husstandens hovedforsøger, og blandt andet af den grund blev de kvindedominerede fag placeret nederst i hierarkiet. Reformen er ikke blevet revideret siden, og sidste år blev det sandsynliggjort i et ph.d.-studie, at reformen stadig har betydning for løndannelsen i det offentlige i dag. - Problemet er skabt af politikerne, og derfor skal det også løses af politikerne, mener Nanna Susé, som ikke tror på, at lønproblemet kan løses uden politisk indgreb, da sygeplejerskernes arbejdsgivere i regionerne simpelthen ikke råder over nok penge. Den 8. marts havde et borgerforslag om at ophæve Tjenestemandsreformen over 50.000 stemmer, og det skal derfor nu behandles politisk. - Jeg ved godt, at pengene ikke er i Forligsen. Det ved vi alle sammen. Derfor er mit ønske også, at politikerne tager ansvar. Vi har behov for politisk handling, siger Nanna Susé og tilføjer: - Vi kan ikke bryste os af at være foregangsland i forhold til ligestilling og så samtidigt anerkende, at der er noget helt galt i vores lønsystem, uden at gøre noget ved det. Tirsdag afviste statsminister Mette Frederiksen (S) at gå ind i sagen om sygeplejerskernes løn, så længe der er forhandles i Forligsinstitutionen.",Astrid Ildor,Penge,2021-04-29T03:40:00+00:00,https://www.dr.dk/nyheder/penge/oekonom-skal-kvindefag-loeftes-til-samme-loenniveau-som-mandefag-vil-det-skabe-en,DR
"Ministerium: Caféer, restauranter og værtshuse kan vælge fortsat at være lukket ned og få kompensation",,,,Maja Lærke Maach,,2021-04-18 00:00:00,https://www.dr.dk/nyheder/seneste/ministerium-cafeer-restauranter-og-vaertshuse-kan-vaelge-fortsat-vaere-lukket-ned-og,DR
Regeringen lemper reglerne for plads i butikker og tidsbestilling,,,,Peter Boier,,2021-04-09 00:00:00,https://www.dr.dk/nyheder/seneste/regeringen-lemper-reglerne-plads-i-butikker-og-tidsbestilling,DR
Apple tager til genmæle i EU-konkurrencesag,,,,Oliver Batchelor,,2021-04-30 00:00:00,https://www.dr.dk/nyheder/apple-tager-til-genmaele-i-sag-om-mulige-brud-paa-eus-konkurrenceregler?focusId=4183493,DR
,,,,,,,https://www.dr.dk/nyheder/kultur/film/tema/oscar-2021,DR
Apple tager til genmæle i EU-konkurrencesag,,,,Oliver Batchelor,,2021-04-30 00:00:00,https://www.dr.dk/nyheder/apple-tager-til-genmaele-i-sag-om-mulige-brud-paa-eus-konkurrenceregler?focusId=3750865,DR
Ukraine vil have Tjernobyl med på Unescos verdensarvsliste,,,,Nynne Hein Møller,,2021-04-26 00:00:00,https://www.dr.dk/nyheder/seneste/ukraine-vil-have-tjernobyl-med-paa-unescos-verdensarvsliste,DR
Annonce i lokalavisen: Køb et kampfly,Flyproducenten Boeing tager utraditionelle metoder i brug for at forsøge at få lov til at levere danske kampfly.,Kampen om danske kampfly,"Hidtil usete kæmpeannoncer har de seneste dage præget landets aviser. Her forsøger det amerikanske flyselskab Boeing at overbevise politikere og vælgerbefolkning om, at det er selskabets kampfly, Super Hornet, som Danmark skal bruge i omegnen af 30 milliarder kroner på at købe. Annoncen har også fundet vej til Vejle Amts Folkeblad i dag, hvor der bliver slået på, at der er 10.000 danske arbejdpladser i vente, hvis Boeing bliver valgt - blandt andet hos Scandinavian Avionics i Billund. Ifølge Ekstra Bladets politiske kommentator Hans Engell forsøger Boeing at engagere både vælgere, medier og politikere i en debat, der indtil nu ikke har fyldt ret meget. - Vi er på vej ind i et kæmpeprojekt, som stort set ingen har interesseret sig for. Der har været meget lidt mediefokus, og den politiske debat har stort set været fraværende, siger Hans Engell. - Derfor er det et forsøg fra Boeings side på at prøve at løbe debatten i gang, siger han. Ifølge den politiske kommentator er det første gang nogensinde, at Boeing kaster sig ud i sådan en annoncekampagne. Regeringen og Folketinget ventes om kort tid at tage den endelige beslutning om, hvilket af tre kampfly der skal købes til det danske forsvar.",Poul Sørensen,Trekantområdet,2016-04-12T14:24:00+00:00,https://www.dr.dk/nyheder/regionale/trekanten/annonce-i-lokalavisen-koeb-et-kampfly,DR
Heunicke: På mandag vil vi forsøge at give 100.000 vaccinestik,,,,Frederik Hagemann-Nielsen,,2021-04-09 00:00:00,https://www.dr.dk/nyheder/seneste/heunicke-paa-mandag-vil-vi-forsoege-give-100000-vaccinestik,DR
Hvert andet forsøg på at ansætte en sygeplejerske mislykkes ,"Ny rapport viser, at 3.450 stillinger i løbet af fem måneder ikke kunne besættes med en kvalificeret sygeplejerske. ",'Det er en ond spiral' Danske Regioner: Det er en udfordring at skaffe folk,"Næsten hvert andet forsøg på at ansætte en sygeplejerske mislykkes. Det viser en ny rapport fra Styrelsen for Arbejdsmarked og Rekruttering (STAR), som har gjort op, hvor mange forgæves stillingsopslag, der var i perioden december 2020 til april 2021. Det vil altså sige, at der er tale om en periode, fra før sygeplejerskerne gik i strejke. Rapporten viser, at der i løbet af de fem måneder var 3.450 tilfælde, og hvor det enten ikke lykkedes at finde en sygeplejerske med alle de ønskede kvalifikationer, eller slet ikke lykkedes at besætte stillingen. Det svarer til 47 procent af stillingsopslagene. For to år siden var det kun cirka i en fjerdedel af tilfældene, 23 procent, at et stillingsopslag på en sygeplejerske ikke førte til ansættelse. På det resterende arbejdsmarked er det også blevet vanskeligere at skaffe arbejdskraft. Her er andelen af forgæves jobopslag steget fra 21 til 31 procent de seneste to år. Men det kommer bag på arbejdsmarkedsforsker og professor på Aalborg Universitet Thomas Bredgaard, at det er blevet så vanskeligt at ansætte sygeplejersker. - Vi har jo hørt under sygeplejerskekonflikten, at der er rekrutteringsudfordringer, men at de er så store og faktisk er blandt de faggrupper, som har størst problemer, det er overraskende, siger han. Af rapporten fra STAR fremgår det, at det er næsten lige så svært at rekruttere sygeplejersker, som det er at skaffe arbejdskraft inden for bygge- og anlægsområdet. Sygeplejerskerne har selv peget på, at lønnen er en udfordring også i forhold til at rekruttere nye sygeplejersker – vurderer du også, at det vil hjælpe at hæve lønnen? - Det vil det formentligt på nogle områder, men løn er normalt ikke det parameter, der er allervigtigst i forhold til motivation og i forhold til at tiltrække ny arbejdskraft. Der er det vigtigere, at der er gode arbejdsvilkår, at man kan få nogle fornuftige arbejdstider, og at arbejdsopgaverne er spændende og giver mening. Prestige fra omverdenen spiller også ofte en større rolle end lønnen, svarer Thomas Bredgaard. Han peger desuden på, at rekruttering fra andre områder, udskydelse af pensionsalderen eller forsøg med at ansætte medarbejdere fra andre lande er andre måder at besætte ledige stillinger. - Det med at rekruttere arbejdskraft udefra er noget af det, der kan fungere på kort sigt, mens ellers har indgrebene en længere tidshorisont, siger Thomas Bredgaard. At det er knap hver anden rekruttering, der er forgæves, er ifølge Grethe Christensen et tegn på det, som de længe har sagt, nemlig at der mangler sygeplejersker, og at det er svært at få ansøgere til stillingerne. - Hvis det var i den private sektor, ville det betyde, at lønnen ville stige, fordi man ville sørge for at betale mere til de sygeplejersker, man så ansætter. Og det håber vi, er det, der kommer til at ske nu. Grunden til den svære rekruttering er ifølge hende, at mange har forladt deres stillinger på grund af manglende muligheder for at få mere i løn, og det presser arbejdsmiljøet og tempoet for dem, der er tilbage. - Det er en ond spiral, og jeg tør slet ikke tænke på, hvad der sker, hvis man ikke får sat en stopper for det. - Rigtig mange steder er det nødvendigt at lukke et vist antal senge, fordi man simpelthen ikke har sygeplejersker nok til at opretholde plejen omkring patienterne, siger Grete Christensen. Ligesom der ifølge hende også er rigtig store problemer på akutområderne, hvor man ikke bare kan lukke dørene, når der er for mange patienter. Der er også sygeplejersker på sociale medier, som taler for, at man skal vente med at søge job, indtil der er sket noget med lønnen. Kan det ikke være med til at skubbe til udviklingen? (bidrage til at færre sygeplejersker rekrutteres, red.) - Nej, det tror jeg bestemt ikke. - Jeg mener, det er vigtigt, at man bruger situationen til at presse på med lønnen, samtidig med at man søger en ny stilling. Hvis man vil skabe den nødvendige ro, er en løsning her og nu ifølge Grete Christensen, at man får lavet planer for, hvordan der bliver sammenhæng mellem antal sygeplejersker og antal patienter. Og så bliver man nødt til at melde ud, at der er behandlinger, som ikke kan gives i øjeblikket, fordi der ikke er sygeplejersker nok. Danske Regioner bekræfter, at sundhedsvæsenet ligesom andre dele af arbejdsmarkedet har udfordringer med at rekruttere medarbejdere. - Selv om der ikke kan sættes lighedstegn mellem tallene fra rundspørgen og den faktiske mangel ude på hospitalerne, er situationen stadig alvorlig, ikke mindst fordi sundhedsvæsenet i forvejen er presset fra flere sider, skriver Danske Regioners formand, Stephanie Lose. Ifølge formanden har regionerne siden 2020 øget antallet af fuldtidsansatte sygeplejersker med mere end 900.",Astrid Ildor,Penge,2021-10-05T03:50:00+00:00,https://www.dr.dk/nyheder/penge/hvert-andet-forsoeg-paa-ansaette-en-sygeplejerske-mislykkes,DR
Ekspert før sygeplejerskeforhandling: Stor sandsynlighed for strejke,"Det er en vanskelig situation, som vi står overfor, vurderer arbejdsmarkedsforsker. ",Trækker op til konflikt En svær opgave for Forligsmanden Fik kommission i 2008,"Sygeplejersker får for lidt i løn i forhold til sammenlignelige mandsdominerede fag, og det skal der gøres noget ved politisk. Så klart er budskabet fra Gitte Raaby Møller, medstifter af Foreningen af Danske Sygeplejersker, i forbindelse med, at sygeplejerskerne og regionerne i dag mødes i Forligsinsitutionen for at forsøge at afværge en truende strejke. Tidligere har man forsøgt at løse problemstillingen ved at nedsætte en kommission, der skulle se på lønningerne hos de enkelte faggrupper i det offentlige. Og den mulighed er oplagt at se på igen, sagde arbejdsmarkedsforsker Nana Wesley Hansen i forbindelse med, at sygeplejeskerne udsendte et strejkevarsel i forrige uge. Der lyder dog et stort nej tak til sådan en løsning fra Gitte Raaby Møller. Foreningen står bag en Facebook-gruppe med 20.000 medlemmer, og blandt medlemmerne af gruppen lyder det stort set enstemmigt: Der skal ske handling nu. - Vi har siden 2010 fået nedsat kommissioner og fået lavet rapporter, og de bekræfter alle, at vi har et lønefterslæb. Derfor skal vi simpelthen have noget andet på banen nu, fortæller hun. Hos sygeplejerskernes fagforening vil man også se handling nu. Spørgsmålet, om hvorvidt sygeplejerskernes er for lav, er nemlig for længst blevet besvaret. - Vi har ikke brug for nye afdækninger eller udredninger. Vi mener faktisk, at problematikken omkring vores løn er blevet afdækket. Nu skal der handling til for at løse det, sagde Dansk Sygeplejeråds formand, Grete Christensen, til A4 Overenskomst tidligere denne uge. Udmeldingen fra sygeplejerskene kan gøre det særdeles svært at nå en aftale, inden strejken træder i kraft 21. maj. Det vurderer arbejdsmarkedsforsker ved Aalborg Universitet Laust Høgedahl. - Hvis man ikke ønsker en kommission, men at man som minimum vil have en eller anden form for trepartsøvelse, så er konfliktniveauet steget betydeligt. Altså, der er en stor sandsynlighed for, at det her ender i en strejke, siger han. Sygeplejerske Gitte Raaby Møller er klar til at strejke. Helt klar. - Jeg håber, at man så kan se, hvor vigtige vi er for samfundet. Vi har en livsvigtig funktion. Vi har en rolle, som skal lønnes med penge, og ikke med endnu en kommission eller med honninghjerter, fortæller Gitte Raaby Møller. Grunden til at forhandlingerne overhovedet er endt hos Forligsmanden er, at et snævert flertal af sygeplejerådets medlemmer stemte nej til det overenskomstforlig, som eller var blevet indgået mellem Sundhedskartellet og Danske Regioner. Herefter udsendte Sygeplejerådet et strejkevarsel. Et af de allerstørste stridspunkter handler om sygeplejerskernes løn. - Hvis vi ikke får taget et opgør med uligelønnen i Danmark, kan det blive endnu vanskeligere at rekruttere og fastholde medarbejdere i fag med lønefterslæb, og unge mennesker kan få en oplevelse af, at uddannelse ikke kan betale sig på vores område, lød det fra Grete Christensen, da strejkevarslet blev afsendt. Dansk Sygeplejeråd har appelleret til, at løsningen skal findes på Christiansborg. - De løsninger, man kan finde i Forligsinstitution, er noget, som ligger i 'den danske model', altså i overenskomstsystemet. Men den løsning, som man kalder på, skal komme fra Christiansborg. Så det er en vanskelig situation, som vi står overfor, og vi har ikke tradition for i Danmark, at vi spiller politiske løsninger ind, når man sidder rundt om forhandlingsbordet, fortæller Laust Høgedahl. Heller ikke hos Foreningen for Danske Sygeplejersker tror man på, at ligelønsspørgsmålet kan løftes ved forhandlingsbordet i Forligsinstitutionen. - Vi ved jo, at det er svært. Det har været svært i de 52 år, vi har forhandlet. Vi har strejket fire gange og sendt flere strejkevarsler, og alligevel så har det ikke rykket på lønningerne, siger Gitte Raaby Møller. Sidste gang sygeplejerskerne strejkede var i 2008. På baggrund af erfaringerne fra overenskomstforhandlinger blev der nedsat en lønkommission, der blandt andet skulle kortlægge, analysere og drøfte lønstrukturen i den offentlige sektor. - Sygeplejerskerne har prøvet at få en kommission før. De ønskede en ligelønskommission, men endte med at få en generel lønkommission, fortæller Laust Høgedahl. Han mener, at sygeplejerskerne har lært af den seneste kommission. - Man ved nu, at hvis man skal have noget konkret igennem, så er der størst sandsynlighed for det ved en konkret trepartsforhandling, siger han. Og netop en appel om trepartsforhandlinger har sygeplejerskerne sendt afsted. Der er dog ikke kutyme for, at der drøftes lønspørgsmål ved sådanne forhandlinger, og slet ikke for bestemte grupper. Både HK og Dansk Metal har talt imod at bruge trepartsforhandlinger. - Når der ikke er opbakning fra vennerne i fagbevægelsen, så er det utroligt svært at se, hvordan man kan få stablet en trepartsforhandling på benene, siger Laust Høgedahl.",Mikkel Jensen,Penge,2021-05-07T03:50:00+00:00,https://www.dr.dk/nyheder/penge/ekspert-foer-sygeplejerskeforhandling-stor-sandsynlighed-strejke,DR
52 år gammel lønkrig kan nu sende sygeplejersker i strejke: Forstå hvorfor her,En gammel og glemt reform spænder ifølge kritikere stadig ben for sygeplejerskernes løn.,,,Camilla Stage,Indland,2021-05-07T16:20:00+00:00,https://www.dr.dk/nyheder/indland/52-aar-gammel-loenkrig-kan-nu-sende-sygeplejersker-i-strejke-forstaa-hvorfor-her,DR
Sygeplejersker ryster på hovedet over overenskomstløsning: Frygter syltekrukke,"En komité skal kigge på offentligt ansattes lønninger. ""Dem har vi haft nok af, lyder det fra sygeplejersker."" ","- Virkeligheden er, at der ikke er noget resultat Gammel lønkommission spøger Fagbevægelsen: Et skridt i den rigtige retning","En ""milepæl er nået."" Så klart lyder budskabet fra sygeplejerskerne fagforening, Dansk Sygeplejeråd, efter de i går kunne forlade forhandlingerne i Forligsinstitutionen med en mæglingsskitse i hånden. Men selvom der fra sygeplejerskernes side var lagt i kakkelovnen til, at der skulle ske en lønmæssig anerkendelse ved forhandlingerne, så forlader de Forligsinstitutionen uden så meget som en krone ekstra på lommen. - Vi har kæmpet for mere i løn, men vi har også måttet konstatere, at der ikke var flere lønkroner at hente i Forligsinstitutionen. Derfor har vi kæmpet for at finde andre løsninger, lød det fra Sygeplejerådets formand, Grete Christensen. Derfor er det i stedet et forslag fra Fagbevægelsens Hovedorganisation (FH), der bliver omtalt som en milepæl I mæglingsskitsen fra Forligsmanden står der, at FH har stillet forslag om, at regeringen skal nedsætte en komité om lønstrukturer i den offentlige sektor, blandt andet med deltagelse af parterne på det offentlige område. Men den løsning er langt fra god nok, lyder det fra flere sygeplejersker, som DR Nyheder har talt med. Helle Helene Schultz Holbech var en af dem, der var i tvivl, da der skulle stemmes ja eller nej til overenskomstforliget fra februar. Hun er sygeplejerske på Vejle Sygehus og har været sygeplejerske i snart 11 år. - Jeg syntes sådan set ikke, det var en dårlig aftale, som DSR landede. Et par dage inden vi skal stemme, hører vi så vores ligestillingsminister sige, at han ikke vil tage et politisk opgør med Tjenestemandsreformen fra 1969. Hun henviser til et samråd, som ligestillingsminister Peter Hummelgaard var indkaldt til, hvor han blandt andet udtalte, at ""løsningen på ligelønsproblematikken må og skal findes i den danske aftalemodel"". Derfor endte det med et nej på afstemningssedlen. Men havde man troet, at en ny aftale ville flytte Helles 'nej' til et 'ja', kan man godt tro om igen. - At de nu vil nedsætte en kommission er præcis det samme, som vi er blevet tilbudt før. Så kan det godt være, at kommissionen nu vil indeholde lidt flere fagbosser, men det tror jeg ikke kommer til at gøre nogen forskel, siger Helle Helene Schultz Holbech og tilføjer: - Det, der kunne få mig til at stemme ja, det var, hvis der var lovning på, at vi inden for tre år har kigget på lønindplaceringerne og gjort op med dem. En anden sygeplejerske, der har meget svært ved at se, hvad det egentligt er for nogle resultater, der er blevet forhandlet hjem i Forligsinstitutionen er Lissa Jäger Lock. Hun er anæstesisygeplejerske på Aabenraa Sygehus. - Virkeligheden er, at der ikke er noget resultat. Der er ikke nogen lønkroner at hente. Vi ønsker et opgør med vores løn, og det er der ikke her. Hun regner derfor med, at hun vil stemme nej til mæglingsskitsen. Selvom det er en komité og ikke en kommission, som sygeplejerskerne er blevet stillet i udsigt, så hærger spøgelset fra lønkommissionen stadigvæk i mange sygeplejerskers bevidsthed. I 2008 blev der på baggrund af erfaringerne fra overenskomstforhandlinger nedsat en lønkommission, der blandt andet skulle kortlægge, analysere og drøfte lønstrukturen i den offentlige sektor. To år efter kunne kommissionen så aflevere en ordentlig moppedreng på 1.116 sider. - Man fik fremlagt nogle konklusioner og købt sig lidt tid dengang. Jeg er ikke ubetinget tilhænger af at lave en komité igen. Jeg synes, vi har mange og tunge beviser på, at omsorgsfagene ikke bliver værdsat i ligeså høj grad som andre tilsvarende job, hvor der primært er mænd, lyder det fra Lissa Jäger Lock. Heller ikke Anders Grönholm Petri, der er afdelingssygeplejerske på Amager Hospital, er begejstret for udsigten til en komité. - Jeg kan ikke se, hvorfor der skal en komité til at gå ud og konkludere nogle ting, som allerede er bevist, siger han. - Jeg frygter, at dette bliver endnu en syltekrukke. Jeg havde håbet, at der kom noget mere forpligtende end en komité. Fra sygeplejerskernes formand Grete Christensen lyder der en anbefaling til at stemme 'ja' til mæglingsskitsen. - Det her er et skridt i den rigtige retning for at få gjort op med den fastlåsthed, vi har haft omkring lønningerne i mange år. Det, at der nu bliver taget initiativ til fra FH's side, at regeringen iværksætter en komité, er rigtig godt, siger Grete Christensen. I Fagbevægelsens Hovedorganisation tror man ikke, at komitéen vil være en syltekrukke. - Man må sige, at uanset om det er sygeplejersker, jordemødre, lægesekretærer eller hvem der nu arbejder i den offentlige sektor, så synes alle, at der er noget, der ikke er, som de egentligt gerne ville have det. Og der er det vigtigt, at vi får det her område analyseret, siger formand Lizette Risgaard. Og noget tyder på, at komitéen i hvert fald kan blive til virkelighed. I en skriftlig kommentar skriver skatteminister Morten Bødskov: - Regeringen mener også, at det er en god idé at nedsætte en komité efter afslutningen af overenskomstforhandlingerne. Regeringen vil derfor med udgangspunkt i FH's bidrag arbejde videre med at udforme et kommissorium.",Mikkel Jensen,Penge,2021-05-19T03:45:00+00:00,https://www.dr.dk/nyheder/penge/sygeplejersker-ryster-paa-hovedet-over-overenskomstloesning-frygter-syltekrukke,DR
Dødvande i forhandlingerne mellem sygeplejersker og arbejdsgivere,,,,Jens Andersen,,,https://www.dr.dk/nyheder/seneste/doedvande-i-forhandlingerne-mellem-sygeplejersker-og-arbejdsgivere,DR
"Her er de tre strejker i danmarkshistorien, som forskeren selv husker bedst","Lørdag er sygeplejerskernes strejke begyndt, men det er langt fra første gang, der er konflikt på arbejdsmarkedet.",,"I den kommende tid vil flere tusinde af landets sygeplejersker strejke i et forsøg på at opnå en bedre løn. Hvordan det ender, ved vi ikke, men indtil da kan du dykke ned i tre af de mest bemærkelsesværdige strejker, der har fundet sted i Danmark gennem årene. Det tre nedenstående konflikter er i hvert fald dem, der står tydeligst i erindringen hos Mikkel Mailand, der er lektor på Forskningscenter for arbejdsmarkeds- og organisationsstudier ved Københavns Universitet. Indslaget er fra den 7. maj 2021. Vi skal tilbage til 2008 for at finde en af de strejker, som Mikkel Mailand husker bedst, og som faktisk også kan sammenlignes med den strejke, som flere tusinde sygeplejersker er begyndt på i dag. Her var det sygeplejersker, pædagoger og sosu-assistenter, der strejkede for at få 15 procent mere i løn, mens sygeplejerskerne desuden havde et mål om at sætte mere fokus på deres arbejdsforhold. Hvor sygeplejerskerne i 2021 indtil videre kun har strejket i en dag, så endte man i 2008 med at strejke i næsten to måneder. - Strejken var bemærkelsesværdig, fordi den var så lang, og alle ventede på et politisk indgreb, men det kom ikke, forklarer Mikkel Mailand. Det endte med, at fagforeningerne FOA, Sundhedskartellet og BUPL accepterede meget mindre lønstigninger af arbejdsgiverne - staten, KL og Danske Regioner - end de havde krævet i første omgang. Efterfølgende har der været snak om, hvorvidt strejken var det hele værd, når man sammenlignede udbyttet med det indhug, der blev lavet i den såkaldte strejkekasse, der består af de penge, som betaler for strejkerne, forklarer Mikkel Mailand. Hvis der mest bare dukker en firkantet pakke gær op på nethinden, når du hører ordet ""Gærkrisen"", så kommer her et indblik i, hvordan navnet opstod, og hvorfor netop konflikten i 1998 er på en top-tre over de strejker, som Mikkel Mailand husker bedst. - Det var en konflikt på det private område kendt som gærkonflikten. Hvis man er gammel nok, kan man sikkert huske, at busserne ikke kørte, posten ikke kom, og at man ikke kunne få bestemte varer, fortæller Mikkel Mailand. En af de varer, der manglede på hylderne, var altså gær, hvilket både dannede grobund for krisens navn og samtidig fik nordmanden Christian Hagemann til at flyve 6000 pakker gær mod Danmark i sit privatfly. Årsagen til, at der opstod så stor mangel i samfundet, var, at konflikten var en storkonflikt, hvor ansatte ikke nedlagde arbejdet i én sektor, men på hele det private arbejdsmarked i håb om blandt andet at opnå en sjette ferieuge. - Den var så omfattende, blev følt af så mange mennesker og gik ud over så mange. Her strejkede 450.000 mennesker, så det kunne mærkes noget bredere i samfundet, forklarer Mikkel Mailand. Til sammenligning strejker lidt mere end 5.000 sygeplejersker i den kommende tid. Konflikten begyndte den 25. april 1998 og sluttede den 6. maj 1998. I 1995 var det igen sygeplejerskerne, der var i centrum for en relativt lang konflikt. Her var 7.000 sygeplejersker i strejke eller lockoutet i næsten fire uger, inden regeringen greb ind. Når der er tale om lockout, vil det sige, at det - modsat strejke - er arbejdsgiveren, der udelukker de ansatte fra at arbejde. - Konflikten er interessant, fordi den også handler om sygeplejerskerne, og det var her, de prøvede at træde ud af deres forhandlingsfællesskab KTO i et forsøg på at opnå et bedre resultat på egen hånd, fortæller Mikkel Mailand. KTO, som sygeplejerskerne prøvede at træde ud af, er en samarbejdsorganisation for personaleorganisationer i regioner og kommuner. Bogstaverne står for Kommunale Tjenestemænd og Overenskomstansatte. Det lykkedes dog ikke sygeplejerskerne at opnå et bedre resultat ved at gå selv. - Sygeplejerskerne endte med at få det samme som de øvrige i forhandlingsfællesskabet, da et politisk indgreb sluttede konflikten, forklarer Mikkel Mailand. Netop det gør også konflikten i 1995 interessant. - Her blev det også tydeligt, at det kan være svært at få noget bedre ved at gå alene, lyder det fra ham.",Karen Klærke,Indland,2021-06-20T09:32:00+00:00,https://www.dr.dk/nyheder/indland/her-er-de-tre-strejker-i-danmarkshistorien-som-forskeren-selv-husker-bedst,DR
Politisk flertal vil give mulighed for at anonymisere blandt andet læger og sygeplejersker,,,,Mathilde Bugge,,,https://www.dr.dk/nyheder/seneste/politisk-flertal-vil-give-mulighed-anonymisere-blandt-andet-laeger-og-sygeplejersker,DR
Så har Søren Brostrøm selv fået første vaccine-indsprøjtning,,,,Palle Herløv,,,https://www.dr.dk/nyheder/seneste/saa-har-soeren-brostroem-selv-faaet-foerste-vaccine-indsproejtning,DR
Regn hver evig eneste dag: Maj er den anden vådeste i mere end 100 år,"Tirsdag rundede vi andenpladsen, og det gør maj usædvanlig regnfuld.",Førstepladsen er ude Håb om en tør afslutning,"Vi skal 38 år tilbage, siden vi har haft en maj-måned, der gav mere vand end vi har fået i år. Tirsdag passerede vi nemlig 85,4 millimeter, og derved indtager årets udgave en flot andenplads som vådeste maj siden 1874, hvor vi begyndte at dokumentere vejret systematisk. Det er altså kun sket én gang på den 147-årige periode, at der er kommet mere regn. - Det har været usædvanlig vådt for maj. Vi har ligget i lavtryksmotorvejen fra vest, og det har givet os ustadigt vejr, siger vejrvært Nina Bendixen fra DR Vejret. Den regnfulde måned kommer i direkte forlængelse af en tør periode på næste to uger i april, så der kan være nogle, der har nydt godt at vandet. - Slutningen af april var tørkeindekset ret højt, så derfor har det våde vejr sikkert været gavnligt for naturen, men kedeligt for solhungrende danskere, fortæller Nina Bendixen. Normalt kan du ikke forvente dig mere end 47,3 millimeter regn i maj, det viser et kig på klimanormalen for de foregående 30 år. Der har været regnskyer over os hver eneste dag i måneden, og holder prognosen, vil der nok også være regn at finde i de fleste af de resterende seks dage. Der er dog ikke udsigt til, at vi kommer til at ramme førstepladsen. Den ligger på 138 millimeter regn og fandt sted tilbage i 1983. - Tirsdag og onsdag kan vi dog godt få 20 millimeter. Det svarer til knap halvdelen af, hvad vi normalt får på hele måneden, siger Nina Bendixen. I prognosen for resten af ugen er der dog udsigt til, at vi får solen at se igen. Den har nemlig sjældent haft held til at bryde gennem skyerne i maj. Indtil videre er det kun blevet til 88 timer på landsplan. Det tal kan dog stige i løbet af afslutningen af måneden, siger Nina Bendixen. - Varm Atlanterhavsluft ser ud til at blæse en lille omvej hen over os, og til at varme os op til weekenden, siger hun og peger på, at det kan blive op til 23 grader i weekenden.",Simon Brix,Vejret,2021-05-25T11:40:00+00:00,https://www.dr.dk/nyheder/vejret/regn-hver-evig-eneste-dag-maj-er-den-anden-vaadeste-i-mere-end-100-aar,DR
"Coronapukkel af patienter venter på operation og behandling: 'Vi håber, de kan nås i år'","Hvis sygeplejersker ender i strejke, vil det ramme samme patientgrupper, frygter hospitalsdirektør",Forsøger at indhente på lørdage Personalet er slidt Hårdt at se på ventende patienter Strejke kan øge pukler Ikke et kald,"Coronaens anden bølge har givet travlhed på hospitalerne, og det har skabt en pukkel af folk, der venter på udredning, behandling eller operation overalt i landet. Regionerne landet over melder om mange udsatte operationer og behandlinger. Fra 8.700 udskudte kirurgiske indgreb i Region Hovedstaden over godt 3.000 udsatte operationer i Region Sjælland til mere end 1.500 i Region Midtjylland. Lige nu er der alene på Aarhus Universitetshospital cirka 2.000 personer i kø til en operation og 10.000, der har fået udskudt en ambulant behandling, oplyser hospitalsdirektør Poul Blaabjerg. Det er sket på trods af, at mange er sendt videre til private hospitaler og klinikker. Men patienter strømmer stadig ind, så der skal findes ekstra behandlingstider, fortæller hospitalsdirektør Poul Blaabjerg. - Vi skal finde tidspunkter sidst på dagen på hverdage, men primært vil vi lave operationer om lørdagen, for det er det, der passer bedst i vores rytme. Men der er problemer med at få personalet til at stille op efter to coronabølger og en tidligere pukkelafvikling. - Efter en lang periode, hvor vi har trukket store veksler, er der en slidthed, der gør at man nok passer sit arbejde – og gør det rigtigt godt. Men når vi spørger, om nogen vil komme yderligere ind om lørdagen, er der en tilbageholdenhed, siger Poul Blaabjerg. Våbnet til at komme puklen til livs er altså lørdagsarbejde. Men blandt andre sygeplejerskerne er trætte, og mange siger fra, fortæller fællestillidsrepræsentant Marianne Østerlund Madsen. - I et helt år er vi blevet flyttet rundt og har arbejdet ekstra - både i egen afdeling og i covid-afsnittene. Det er lige så meget et spørgsmål om, at man er udtrættet, og simpelthen ikke orker at arbejde ekstra mere, siger hun. Det betyder, at afvikling af puklen kommer til at strække sig over lang tid, forudser Poul Blaabjerg. - Vores ortopædkirurgiske område er det, der i antal fylder mest, og de kan først begynde at afvikle efter sommerferien. Men vi håber, at vi kan få de udskudte operationer gennemført i løbet af det her år, siger han. - Der er en del usikkerheder, for coronaen kan blusse op igen. Vi har også ubesatte stillinger og nogle, der er blevet syge af covid-19, som først er på vej tilbage. Før de har kræfter til at tage ekstra arbejde, kan der godt gå noget tid. Sygeplejerskerne har indgået 43 aftaler om pukkelafviklinger, og de løber til nytår. Lang tid, men ikke for lang tid, siger Marianne Østerlund Madsen. - Selvom det selvfølgelig er hårdt for en patient at se ind i, at der kan gå så lang tid, så tror jeg, at det er udmærket, at det løber så længe. Så får vi det fordelt lidt, og der vil være sygeplejersker, der alligevel tænker: ’Jeg kan godt tage en ekstra vagt’. Der er afsat ekstra penge til at tage en ekstra lørdags-tørn. Så det er ikke økonomi, der afgør det. Heller ikke en uvilje til at hjælpe, understreger Marianne Østerlund Madsen. - Det er klart, at det rammer også sygeplejersker at se på, at der er patienter, der ikke har fået den udredning eller den behandling, de skulle. Der er rigtig mange, der gerne vil hjælpe, siger hun. - Men når man er ude over de 37 timer og allerede har taget to vagter oveni, så kan det godt være, at man ikke lige er klar til på lørdag - også. Lige nu hjælper andre sygehuse til, hvor de kan, og mange patienter har også brugt behandlingsgarantien og er gået til privathospitaler. Men nogen er nødt til at vente i køen. - Det er de patienter, der har behov for et indgreb, der kræver specialiseret behandling. Altså den behandling, man kun kan få her på AUH. For eksempel indgreb på børn og store rygoperationer, der presser sig på, men må afvente, siger Poul Blaabjerg. I går kom forligsmanden med en mæglingsskitse, der måske kan forhindre en varslet sygeplejerske-strejke. Skulle sygeplejerskerne vende tomlen ned og stemme nej, så strejken alligevel bryder ud, så vil puklen vokse yderligere. Det forudså Poul Blaabjerg, før skitsen blev fremlagt. - En konflikt vil jo netop sætte aktiviteten markant ned. Det bliver kun det mest akutte, det førlighedstruende og kræftbehandlinger, der bliver lavet, siger han. - Det vil lægge sig på toppen af de indgreb, der er blevet udskudt. Og det er fuldstændig samme patientgruppe, det går ud over igen, for det er i den grad ortopædkirurgien, der bliver ramt her. De hospitalsafsnit, der er udtaget til konflikt, kan ikke pukkelafvikle, hvis sygeplejerskerne stemmer nej, så strejken bliver en realitet, understreger fællestillidsrepræsentant Marianne Østerlund Madsen. Fællestillidsrepræsentanten tror også, at den truende strejke har fået sygeplejerskerne til at tænke sig om en ekstra gang, før de melder sig. Altså om det giver mening at arbejde ekstra, mens kolleger på andre afdelinger er udtaget til konflikt. - Jeg tænker, at der også er sygeplejersker, der overvejer, om de i en konfliktsituation skal løse arbejdsgivers udfordringer ved at pukkelafvikle. Det er ikke noget, vi hører, men jeg er sikker på, at overvejelsen er der. Hun mener ikke, at ekstraarbejdet skal være en pligt. - Der bliver kaldt rigtigt meget på sygeplejerskerne, men det er ikke et kald. Det er lønnet arbejde, og man skal også være skarp og frisk for at kunne udføre sit arbejde.",Gitte Hansen,Østjylland,2021-05-20T03:50:00+00:00,https://www.dr.dk/nyheder/regionale/oestjylland/coronapukkel-af-patienter-venter-paa-operation-og-behandling-vi-haaber,DR
"Vaccinecentre rykker ud i boligområder i Aarhus for at nå dem, der ikke har fået booket tid",,,,Mathilde Bugge,,,https://www.dr.dk/nyheder/seneste/vaccinecentre-rykker-ud-i-boligomraader-i-aarhus-naa-dem-der-ikke-har-faaet-booket,DR
"Maj slutter med høj sol - men det er stadig én af de mørkeste, koldeste og vådeste siden 1874","Onsdag og torsdag fordufter fornemmelsen af sommervejr, siger DR's vejrvært Søren Vallentin Jacobsen.",,"Hvis du ikke allerede er taget af sted på arbejde meget tidligt her til morgen, er der grund til at finde de kortbenede benklæder frem fra skuffen. Mandag bliver - ligesom søndag - en dejlig varm dag med temperaturer på mellem 20 og 22 grader i det meste af landet. Men der er en undtagelse, siger DR Vejrets vært Søren Vallentin Jacobsen. - Der ligger nemlig noget og koger ude over Nordsøen, som betyder noget for vejret på den jyske vestkyst. Søndag var der kun 10-11 grader i Hvidesande, mens solen skinnede fra en stort set skyfri himmel og gav resten af landet en flot og varm dag. Det samme forventer jeg, vi kommer til at opleve mandag, siger Søren Vallentin Jacobsen. Vinden slår om i nordøstlig retning tirsdag, og den bringer skyer med sig. Det sker uden den store dramatik. Vi skal hen til onsdag, før der kommer regn og en opfriskende vind. - Da fordufter fornemmelsen af sommervejr. Det samme gælder torsdag, hvor vi forventer blæst, regnbyger i det sydvestlige Jylland og temperaturer mellem 15 og 20 grader. Fredag ser også ud til at blive våd og med temperaturer omkring 20 grader, forklarer Søren Vallentin Jacobsen. Når han her på månedens sidste dag ser tilbage på de seneste 31 dage, er det et blik på en maj, der vejrmæssigt skiller sig ud fra en typisk maj. - Maj har været usædvanligt våd. Ekstremt våd. Det er faktisk den næstvådeste maj, vi har registreret, siden man begyndte at registrere nedbør i 1874. Søndag eftermiddag havde vi fået 107,3 mm nedbør, og der kommer næppe mere mandag. - Rekorden så vi i 1983, da nedbørstallet for maj lå på 138 mm. Det er med afstand rekorden, for 86,4 mm i 1969 er lige nu nummer to, mens nummer tre er 85 mm i 2015. Noget andet, der har været kendetegnende for måneden, der slutter i dag, er antallet af solskinstimer. - Som det ser ud lige nu, kommer maj til at få færre solskinstimer end marts i år. En typisk maj plejer at have 237 solskinstimer, men i år har vi kun registreret 119,5 timer søndag aften. Det tal stiger nok til omkring 130 timer, når vi har mandag med, men det er altså meget langt fra det, vi kalder klimanormalen på de der 237 timer, siger Søren Vallentin Jacobsen. DMI har målt solskinstimer herhjemme siden 1920. Målemetoderne har naturligvis udviklet sig over tid, men det er der taget højde for, når man sammenligner år efter år. - Under alle omstændigheder har maj været en mørk måned. Også selvom den altså slutter med bravour og masser af solskin. Hurtig hovedregning siger mig, at maj 2021 har haft 45 procent mindre solskin end en typisk maj, siger DR-vejrværten til dr.dk. I 2020-udgaven af maj var der til sammenligning 268 solskinstimer. - Og så har maj desuden været kold. Normalen hedder 11,7 grader, men lige nu ligger den på omkring 9,6 til 10 grader, og de der halvanden graders forskel er altså meget. Den hidtil koldeste maj finder vi i år 1902, for her endte middeltemperaturen på 8,1 grader. Hvis man har lyst til at læse mere om vejrekstremer, har DMI lavet en oversigt her, som opsummerer alle målingerne siden 1874.",Palle Herløv,Vejret,2021-05-31T03:50:00+00:00,https://www.dr.dk/nyheder/vejret/maj-slutter-med-hoej-sol-men-det-er-stadig-en-af-de-moerkeste-koldeste-og-vaadeste,DR
Endnu en aktør dropper frivillig vaccineordning: Retningslinjerne er mangelfulde,,,,Nynne Hein Møller,,,https://www.dr.dk/nyheder/seneste/endnu-en-aktoer-dropper-frivillig-vaccineordning-retningslinjerne-er-mangelfulde,DR
Sanjay Shah skal varetægtsfængsles i sag om udbytteskat,,,,Carsten Thomsen,,,https://www.dr.dk/nyheder/seneste/sanjay-shah-skal-varetaegtsfaengsles-i-sag-om-bedrageri-med-udbytteskat,DR
Endnu en dag med udbrud,,,,Carsten Thomsen,,,https://www.dr.dk/nyheder/endnu-en-dag-med-udbrud,DR
MINUT FOR MINUT Alternativets Franciska Rosenkilde holdT sin første landsmødetale,Alternativet vil stoppe vælgerkrise ved at tale om politik igen. Nu holder den politiske leder sin tale.,,,Nicolas S. Nielsen,Politik,2021-05-15T08:42:00+00:00,https://www.dr.dk/nyheder/politik/minut-minut-alternativets-franciska-rosenkilde-holdt-sin-foerste-landsmoedetale,DR
Ny trist rekord i Indien: 3.689 døde med coronavirus på et døgn ,,,,Oliver Batchelor,,,https://www.dr.dk/nyheder/seneste/ny-trist-rekord-i-indien-3689-doede-med-coronavirus-paa-et-doegn,DR
Konflikt på sygehuse kan vare længe: Sygeplejersker har penge til at strejke i mindst 8 uger,"Nu er det op til regeringen at løse konflikten, vurderer ekspert. ",Spotlys på regeringen Løn-komite var ikke nok Minister vil ikke gribe ind,"På lørdag bliver afdelinger på sygehuse i hele landet ramt, når op mod 5.350 sygeplejersker går i strejke. For hver uge konflikten løber, vil formentlig tusindvis af patienter få aflyst og udskudt deres behandling. Og det kan ende med en ganske langvarig konflikt. I hvert fald har Dansk Sygeplejeråd så stor en strejkekasse, at den rækker til mindst otte ugers strejke. Det viser DR's beregninger af regnskaber og oplysninger fra seneste konflikt i 2008. Sygeplejerskernes fagforbund har i alt 504 millioner kroner i deres strejkekasse. Og det er kun godt 10 procent af landets sygeplejersker, der er udtaget til strejke. - Vi kan strejke længe. Vi er godt polstrede, siger Grete Christensen, formand for Dansk Sygeplejeråd. Hun vil dog ikke afsløre, hvor længe Dansk Sygeplejeråd vurderer, de kan holde strejken. Dermed kan konflikten blive endnu længere, end sidste gang sygeplejerskerne strejkede i 2008. Dengang varede strejken i syv uger, hvilket var overraskende lang tid, før der kom en ny aftale i stand mellem Danske Regioner og Dansk Sygeplejeråd, som blev godkendt af fagforbundets mellemmer. - Dengang fik vi, hvad der var opnåeligt. Men hvis vi havde fået nok ud af det, havde vi nok ikke været i konflikt nu, erkender Grete Christensen, der i 2008 var næstformand for sygeplejerskerne. Men der vil komme pres på politikerne i folketinget for at bremse konflikten, så den ikke varer så længe, vurderer en ekspert i det offentlige arbejdsmarked. - Jeg har meget svært ved at forestille mig, at det løber lige så lang tid, som den gjorde i 2008, siger Nana Wesley Hansen, lektor ved Københavns Universitet. Hun tror ikke på, at Danske Regioner genoptager forhandlingerne med Dansk Sygeplejeråd, efter de to gange er blevet enige om et forslag, som sygeplejerskerne har stemt nej til. Derfor ser hun nu mod Christiansborg. - Strejkemidlerne har en vis betydning. Men den politisk sammenhæng har også en betydning, påpeger hun. Regeringen har allerede givet tilsagn om en løn-komite, der skal undersøge lønforhold for de offentligt ansatte. Men regeringen har ikke givet egentlige løfter om mere i løn til de klassiske kvindefag. Og to tredjedele af sygeplejerskerne stemte altså nej til det nye forslag til overenskomst. Samtidig lægger Enhedslisten og SF pres på regeringen. De to støttepartier mener, at de klassiske kvindefag tjener for lidt. Og de vil have afsat penge til at hæve deres løn. Så det er fra Christiansborg, der skal komme en løsning på konflikt, vurderer Nana Wesley Hansen. - Et flertal på Christiansborg kan afslutte konflikten med et lovindgreb. Og der vil man nok skele til, hvad der var i mæglingsforslaget. Men derfor kan der sagtens komme noget i lovindgrebet, som ikke er noget parterne har forhandlet om, siger Nana Wesley Hansen fra Københavns Universitet. Mandag udsendte beskæftigelsesminister Peter Hummelgaard Thomsen (S) en kortfattet pressemeddelelse. Her holder han fast i, at det fortsat er op til Danske Regioner og Dansk Sygeplejeråd at løse konflikten. Hos Danske Regioner siger chefforhandler Anders Kühnau (S), at han har forsøgt at finde ”flere lønkroner til sygeplejerskerne”. - Men det lykkedes desværre ikke, siger Anders Kühnau, der også er formand for Region Midtjylland. Han ved ikke, hvordan partnerne skal kunne løse konflikten. Hvad håber du, der kommer til at ske, så konflikten bliver så kort som muligt? - Jeg har ikke svaret på, hvad der skal ske. Vi har gjort alt, hvad vi kunne, først ved forhandlingsbordet, så i forligsinstitutionen, og det er desværre ikke lykkedes. Så jeg har ikke en opskrift på, hvordan vi kommer ud af den her situation. Mener du, at politikerne bør gå ind i den her sag? - Det spørgsmål må man tage med politikerne på Christiansborg, siger Anders Kühnau. Overvejer I at varsle lockout for at svare igen? - Nej, det har vi ikke nogen planer om. Nu er der varslet strejke. Det respekterer vi. Det er sygeplejerskernes ret. Men vi har ingen planer om lockout.",Klaus Buster Jensen,Penge,2021-06-15T03:51:00+00:00,https://www.dr.dk/nyheder/penge/konflikt-paa-sygehuse-kan-vare-laenge-sygeplejersker-har-penge-til-strejke-i-mindst-8,DR
Sådan rammer sygeplejerskestrejken,"Fra lørdag nat vil 5.000 sygeplejersker strejke, efter nej til mæglingsskitse. ",,"Når sygeplejersker fra på lørdag vil strejke, så rammer det bredt over hele landet. Dansk Sygeplejeråd (DSR) har varslet konflikt for cirka ti procent af medlemmerne ansat i kommuner og regioner. Det svarer til godt 5.350 sygeplejersker. Eksempelvis kan borgere, der skal have en ny hofte, komme til at vente længere på deres operation. Ifølge DR’s oplysninger drejer det sig blandt andet om ortopædkirurgisk afdeling og dagkirugisk afdeling på Hvidovre Hospital, mens sygeplejersker i Silkeborg vil strejke inden for blandt andet operation og anæstesi på Center for Planlagt Kirurgi. Corona-afsnit samt kræft-, børne- og psykiatriområdet er undtaget fra konflikt. Under konflikten vil der være et nødberedskab. Nødberedskabet skal kun udføre uopsætteligt og livsvigtigt arbejde. - Vi udtager nogle områder, som ikke er omfattet af det akutte og uopsættelige arbejde. Det er altså operationer, som kan vente, uden det medfører sundhedsfaglige risici, siger Grethe Christensen og tilføjer: - Det er umuligt at forudse, hvor længe strejken kommer til at vare. Arbejdsgiverne og politikerne bliver nødt til at komme på banen. Det er dog ikke kun på landets sygehuse, at en strejke vil kunne mærkes. Også i landets kommuner er sygeplejerske udtaget til strejke. Kilde: Dansk Sygeplejeråd",Mikkel Jensen,Penge,2021-06-14T10:29:00+00:00,https://www.dr.dk/nyheder/penge/saadan-rammer-sygeplejerskestrejken,DR
Sygeplejersker frustrerede over udsigt til lang strejke: Vil have politikere til at gribe ind,"Alt handler om strejke, nødberedskab, dårlig samvittighed, grædende kollegaer og følelsen af ikke at slå til, lyder det fra sygeplejersker på strejkeramt afdeling.",Vil have politisk indgreb 'Det er strejkens konsekvenser',"EM-rus, sommerferie og corona, der stadig spøger. Kunne der være et værre tidspunkt at starte en strejke, der i den grad kræver danskernes opmærksomhed? - Spørger du mig personligt, så kommer strejken på det dårligste tidspunkt, den kunne, lyder det fra Ninna Lundorf. Hun er sygeplejerske på nyremedicinsk dagklinik på Aarhus Universitetshospital. En af de sygehusafdelinger, der er udtaget til strejke. - Det er ikke, fordi vi ikke ønsker noget mere i løn og bedre arbejdsvilkår, men vi fortjener også at kunne få et afbræk med vores familier, læser Ninna Lundorf op fra gårsdagens Jyllands-Posten. Her har hun sammen med 16 kollegaer fra afdelingen indrykket et læserbrev. - Efter et år med besparelser kom et år med coronaberedskab, ekstra arbejde, manglende kollegaer, masker, aflyste operationer, ekstra patienter og så videre på grund af alt, hvad corona medførte. - Derfor trængte vi alle til at holde ferie med vores familier og mærke, at vi lever og har det skønt i den danske sommer. Men nu handler alt om strejke, nødberedskab, dårlig samvittighed, grædende kollegaer og følelsen af ikke at slå til, lyder det blandt andet i læserbrevet. På nyreafdelingen skal fem sygeplejersker strejke dagligt. Men fordi der er så travlt, skal nogle af dem arbejde alligevel - nu under større arbejdspres. Derfor frustrerer udsigten til en lang konflikt. Sygeplejerskernes formand i Sygeplejerådet, Grete Christensen, har i en mail skrevet til medlemmerne, at de skal ruste sig til en lang konflikt. I dag fortæller hun, at der ikke er nogen status på, hvornår konflikten kan blive løst. - Det er ikke nok, at vi bare strejker. Det kommer der ikke en pose penge ud af. Jeg mener, der skal nogle politiske forhandlinger til. Det er ikke nok, at vores fagforening kæmper en kamp nu, siger Ninna Lundorff. Men politikerne i regeringen siger, at de ikke vil blande sig i det her, fordi det er en faglig konflikt. Er det ikke rimeligt? - Det er i hvert fald nemt at sige, for så fralægger man sig en masse ansvar. Der er et lønefterslæb på en masse faggrupper, som er bagefter, og det kan ikke tages i fagforeningsregi, siger Ninna Lundorf. Statsminister Mette Frederiksen og regeringen ønsker ikke at stille op til interview. Men hvis konflikten ikke bliver løst hurtigt, så frygter Ninna Lundorf, at det får store konsekvenser. - Som sygeplejerske her i klinikken ved jeg, at vi får et super travlt efterår, fordi der er en masse patienter, der er blevet udsat. Vi har også en masse ferie, der er blevet udsat, så vi får rigtig travlt. Sygeplejerskerne strejker nu på 12. dag. DR Nyheder har tidligere kunne fortælle, at sygeplejerskernes fagforening har penge nok på kistebunden til at kunne holde strejken kørende i mindst otte uger. Formanden for Dansk Sygeplejeråd, Grete Christensen, fortæller, at hun ""godt kan fornemme, at der er en stor træthed blandt medlemmerne"". - De har været gennem et hårdt coronaår, og nu tror jeg faktisk med vaccinationssituationen her i landet, som er rigtig god, at mange havde set frem til at skulle have en sommerferie med deres familier og trække stikket og nyde det, siger Grete Christensen. De sygeplejersker, som er udtaget til strejke, kan ikke afholde sommerferie, så længe der strejkes. - Men situationen er jo sådan, at nu har et meget stort flertal stemt nej til det mæglingsforslag, der kom fra Forligsmanden, og derfor er vi i en strejke nu, og derfor er vi nødt til at holde ud. Det er strejkens konsekvenser. Grete Christensen fortæller dog, at hun har oplevet god stemning og kampgejst de steder, hun har besøgt. - Jeg har været rigtig mange steder den seneste uge, og jeg har mødt en enorm entusiasme.",Mikkel Jensen,Penge,2021-06-30T18:38:00+00:00,https://www.dr.dk/nyheder/penge/sygeplejersker-frustrerede-over-udsigt-til-lang-strejke-vil-have-politikere-til-gribe,DR
Sygeplejersker klar til strejke: Marianne vil have 5.000 kroner mere i løn om måneden,"Sygeplejersker går i strejke natten til lørdag, efter de har stemt nej til forslag om ny overenskomst. ",Kræver markant højere løn Demonstrationer og MeToo har haft betydning,"Marianne Priskorn har arbejdet som sygeplejersker i 30 år. Hun er glad for sit arbejde, men mener ikke hun bliver betalt en løn, der svarer til de arbejdsopgaver, hun har og det ansvar, hun påtager sig. Derfor har hun sammen med et flertal af medlemmerne i Dansk Sygeplejeråd netop stemt nej til en overenskomstaftale, som sygeplejerådet ellers var blevet enige med arbejdsgiverne i Danske Regioner om. - Det kommer ikke bag på mig, at afstemningen er endt med et nej. Jeg stemte også selv nej, fordi der ikke var nok konkrete tiltag i det forslag, der var lagt frem. Vi vil have mere i løn og anerkendelse for det ansvar, vi har, siger Marianne Priskorn og tilføjer: - Vi har fået nok, og nu har vi sat foden ned. Vi har lige været igennem en pandemi, hvor vi virkelig har smøget ærmerne op og vist, hvad vi er værd. Det bliver vi så også straffet for (i den nedstemte aftale, red.) med stort set ingen lønudvikling over de næste tre år. Det er bare ikke i orden. I alt stemte 74,4 procent af de stemmeberettigede sygeplejersker. Heraf stemte 66,7 procent af medlemmerne fra Dansk Sygeplejeråd imod overenskomstforslaget, som også indeholdt et forslag om at nedsætte en lønkomité, som skulle undersøge de kvindedominerede fags lønninger nærmere. Blandt medlemmerne i Radiograf Rådet, som også havde forslaget til afstemning, stemte 31,8 procent imod. Samlet stemte 65,6 procent af de stemmeberettigede altså imod aftalen, hvilket betyder, at hver tiende sygeplejersker i kommunerne og regionerne går i strejke fra på lørdag. Som konsekvens kan borgere, der eksempelvis skal have en ny hofte, komme til at vente længere på en operation. Corona-afsnit samt kræft-, børne- og psykiatriområdet er undtaget fra konflikt. Marianne Priskorn er tillidsrepræsentant for tre afdelinger på Hvidovre Hospital, som er blevet udtaget til strejke. Derfor skal hun fra i morgen i gang med at udrulle vagtplaner og organisere hospitalets nødberedskab. Ingen ved endnu, hvor længe strejken kommer til at stå på, men Marianne Priskorn er ikke bange for at fremsætte sit krav: Hun vil have minimum 5.000 kroner mere om måneden. - Det kunne man starte med, og så kunne man få 5.000 mere senere. Vi har et kæmpe lønefterslæb hos alle de kvindedominerede fag, siger hun. Nana Wesley Hansen er arbejdsmarkedsforsker ved Københavns Universitet og har fulgt sygeplejerskernes overenskomstforhandlinger tæt de seneste måneder. Hun er enig i vurderingen af, at sygeplejerskernes utilfredshed har ulmet gennem lang tid. - Sygeplejerskerne har været i konflikt flere gange. Samtidigt er sygehusvæsenet blevet effektiviseret i samme periode, så sygeplejerskerne simpelthen løber stærkere, siger hun. Sygeplejerskerne strejkede senest i 2008, hvor deres arbejde var nedlagt i i alt otte uger. Den aktuelle konflikt drejer sig blandt andet om den såkaldte Tjenestemandsreform fra 1969, som placerer sygeplejerskerne og andre traditionelle kvindefag lavt i det offentlige lønhierarki. Blandt andet har der været afholdt flere demonstrationer mod reformen, ligesom der også var været indsamlet over 50.000 stemmer til et borgerforslag, som vil afskaffe reformen. - Man er lykkedes med at få italtesat ligelønsudfordringen meget mere markant i denne omgang. Det tror jeg, hænger sammen med MeToo-bevægelsen, som også har haft en anden bølge i Danmark, vurderer Nana Weley Hansen.",Astrid Ildor,Penge,2021-06-14T12:00:00+00:00,https://www.dr.dk/nyheder/penge/sygeplejersker-klar-til-strejke-marianne-vil-have-5000-kroner-mere-i-loen-om-maaneden,DR
Nu er konflikten i gang: Flest danskere støtter sygeplejerskernes strejke,"Danskernes holdning til konflikten bliver afgørende for konflikten, vurderer ekspert. ",Mange vil mærke generne Regeringen: Ikke noget ønske om indgreb Tradition for indgreb,"Fra i dag vil patienter landet over få udskudt behandlinger og aflyst operationer. 5.000 sygeplejersker er gået i strejke, efter et stort flertal af sygeplejerskerne stemte nej til et nyt forslag til overenskomst og nu kræver mere i løn. På konfliktens første dag viser en ny måling stor opbakning i befolkningen til sygeplejerskerne, vurderer eksperter. Undersøgelsen, som Epinion har lavet for DR, viser, at 44 procent af danskerne støtter strejken. Mens 17 procent er imod. Og 35 procent er hverken for eller imod. Samtidig mener 58 procent, at der bør sættes flere penge af på finansloven til mere i løn til sygeplejerskerne. Det er 20 procent uenige i. - Det er interessant, at der faktisk er en stor opbakning til sygeplejerskernes strejke, siger Laust Høgedahl, lektor ved Aalborg Universitet. Og netop holdningen i befolkningen bliver afgørende, understreger han. - Offentligt ansatte kan jo ikke ramme arbejdsgiverne på pengepungen, som man går efter med arbejdskonflikter på det private arbejdsmarked. Her er politikerne jo arbejdsgivere. Og dem kan man ramme, hvis de får en folkestemning imod sig, siger Laust Høgedahl. Han bider mærke i, at opbakningen er på samme niveau som den store strejke i 2008. Men til forskel fra dengang har en større del af befolkningen – mere end en tredjedel - ikke afgjort, om de er for eller imod strejken. - Når strejken først ruller, vil mange borgere jo opleve generne af strejken. Så bliver det spændende at se, hvor den store gruppe, der ikke har forholdt sig til strejken endnu, svinger hen. Om de er for eller imod strejken, forklarer eksperten. Sygeplejerskerne stemte nej til en lønstigning på godt 5,52 procent over de kommende tre år. I samme periode forventes inflationen af stige med godt 3,5 procent. Men ifølge sygeplejerskerne, har de og andre offentlige grupper, der historisk har bestået af flest kvinder, i mange år fået en lavere løn, end for eksempel skolelærere og politibetjente. Chefforhandler for Danske Regioner Anders Kühnau (S) erkendte mandag, at han ikke kan se en løsning på konflikten. - Pilen peger på Folketinget og regeringen som dem, der afslutter den her konflikt, konstaterer Laust Høgedahl. Beskæftigelsesminister Peter Hummelgaard (S) vil ikke medvirke i et interview eller kommentere undersøgelsen. Tirsdag sagde ministeren, at ”konflikten må gå sin gang”. - Konflikten er en del af den forhandlingsproces, der er. Og den skal have lov til at udspille sig, sagde han. Peter Hummelgaard ville ikke kommentere, om han støtter sygeplejerskernes krav om mere i løn. - Regeringen er ikke part i den her konflikt. Det er meget vigtigt at sige. Og det er også derfor, at jeg som beskæftigelsesminister, som i allersidste instans kan se sig nødtvunget til at gribe ind, skal holde mig på lang afstand. For regeringen har ikke noget udpræget ønske om at gribe ind, udtalte han. Undersøgelsen viser også, at der er lavere opbakning til at give sygeplejerskerne mere i løn, hvis det fører til skattestigninger. 33 procent går ind for mere løn til sygeplejerskerne, hvis det fører til højere skat, mens 43 procent er imod. Interessant er det også, at opbakningen til at give mere i løn generelt til de lavest lønnede offentligt ansatte er større, end opbakningen til sygeplejerskernes lønkrav. Igennem historien har der været op mod 50 politiske lovindgreb i arbejdskonflikter, forklarer lektor Laust Høgedahl. I 1999 greb regeringen ind overfor en strejke blandt sygeplejerskerne efter en uge. Men i 2008 fik sygeplejerskernes strejke lov at løbe syv uger uden indgreb, før parterne selv vendte tilbage til forhandlingsbordet og blev enige om et kompromis. Hvad betyder den her undersøgelse for regeringens muligheder? - Regeringen sidder hele tiden og kigger på, hvor befolkningens sympati ligger. Og er der stor sympati til arbejdskonflikten, så er det selvfølgelig sværere for en regering at gribe ind, for de kan få en folkestemning i mod sig, vurderer eksperten.",Klaus Buster Jensen,Penge,2021-06-19T04:50:00+00:00,https://www.dr.dk/nyheder/penge/nu-er-konflikten-i-gang-flest-danskere-stoetter-sygeplejerskernes-strejke,DR
"Tjener en sygeplejerske 25.000 eller 42.000 kroner? Her er, hvad der er op og ned i den rasende løndebat","Efter landets sygeplejersker har meldt strejke ud fra lørdag, foregår der nu en heftig løndebat.",Grundløn og bruttoløn Hvad tjener sygeplejersker i forhold til andre offentlige fag?,"Hvor meget tjener en sygeplejerske? Det er et spørgsmål, som optager rigtig mange, efter at sygeplejerskerne har meldt ud, at de vil strejke fra på lørdag, fordi de er utilfredse med deres løn. Og så til spørgsmålet. For det burde jo egentligt være relativt simpelt at besvare. Sygeplejerskernes egen fagforening skilter åbent med lønnen. Det samme gør deres arbejdsgiver i kommuner og regioner, og til sidst er det også muligt at finde tal på Danmarks Statistik. Alligevel er emnet dybt ømtåleligt. Den liberale tænketank Cepos har sat sindene i kog ved at skrive, at sygeplejersker i gennemsnit tjener 42.800 kroner om måneden. Et interview med mediet 'Den Uafhængige', der behandler sygeplejerskernes lønspørgsmål har også spredt sig heftigt den seneste uge, hvor Dansk Sygeplejerråds formand, Grete Christensen, ikke ville anfægte, at den gennemsnitlige månedslån er på 42.784. Alligevel er mange sygeplejersker dybt uenige i, at det er den rigtige gennemsnitsløn. På Facebook meldte Dansk Sygeplejeråd ud, at lønnen hedder 25.115 kroner om måneden plus 13,55 procent i pension. Samme tal har gået igen i flere andre medier - blandt andet i magasinet Femina. Begge tal er korrekte, så hvad er egentligt op og ned? I dette eksempel tager vi udgangspunkt i de sygeplejersker, som er ansat i landets regioner. Det er dem, du eksempelvis møder på sygehusene. En anden stor arbejdsplads er kommunerne. Lønningerne ligner hinanden, men der kan være forskelle. Når mange sygeplejersker taler om deres løn, så fokuserer de på deres grundløn, mens de offentlige statistikker gør hele deres løn op - inklusiv forskellige tillæg og pension. Tillæggene bliver givet for blandt andet at arbejde om natten, men der er også kvalifikationstillæg. Derudover er der ting som særlig feriegodtgørelse og pension. Tallene ovenfor stammer fra Kommunerne- og Regionernes løndatakontor og er tal, som både lønmodtagerorganisationer og arbejdsgivere står inde for. Kigger man altså kun på grundlønnen, så er en løn på de omkring 25.000 kroner korrekt. En stor del af sygeplejerskers løn består af tillæg for skæve vagter om aftenen og natten og i weekenden. Mange sygeplejersker mener ikke, at tillæggene skal regnes med, fordi de er ekstrabetaling for at arbejde på særlige tidspunkter, fordi de kan svinge med tiden og fordi mange andre faggrupper ikke har ligeså store tillæg. Men tillæggene udgør samtidig en meget store del - op mod en tredjedel - af sygeplejerskernes løn og de skæve vagter anses af mange som en fast del af arbejdet, og derfor skal tillæggene med. Samlet set udbetaler regionerne i år 19 milliarder kroner i løn til sygeplejerskerne. Som mange andre steder på arbejdsmarkedet er det de sygeplejersker, der har været ansat i længst tid, der får mest i lønningsposen. Samtidig skal sygeplejerskerne være ansat i syv år, før lønnen stiger betragteligt. For op mod halvdelen af alle sygeplejersker er lønnen dog en del lavere. I 2021 er næsten halvdelen af alle sygeplejersker ansat i regionerne på deltid. Den andel har ligget stabilt omkring de 50 procent de seneste ti år. Og så er der jo lige det med ancienniteten. I regionerne arbejder der cirka 34.000 sygeplejersker. Mere end to tredjedele har været ansat i ti år eller derover og tilhører altså den gruppe, som tjener mest. Mange sygeplejersker har svært ved at genkende deres lønseddel i de gennemsnitlige tal. Det skyldes ikke mindst, at der er en relativ høj lønspredning på gennemsnittet, som det kan ses nedenfor. Ifølge sygeplejerskerne står deres løn ikke mål med uddannelsesniveau, opgaver og ansvar. I følge Dansk Sygeplejeråd, så tjener sygeplejersker 15-20 procent mindre end traditionelt mandsdominerede fag med samme uddannelseslængde. Og forskningen på området viser da også, at der rent faktisk er et lønefterslæb i de kvindedominerede fag. - Sygeplejerskerne, som er et kvindedomineret fag, har en lavere løn end mandsdominerede fag som eksempelvis politiet. De har også en lavere løn end de mere blandede fag som eksempelvis folkeskolelærerne, har Mona Larsen fra Det Nationale Forsknings- og Analysecenter for Velfærd (Vive) tidligere fortalt DR Nyheder. Men hvor langt efter andre faggrupper er sygeplejerskerne egentligt? DR har foretaget en sammenligning af lønningerne blandt en række faggrupper. I forbindelse med lønkommissionens arbejde blev beregningsmetoden for den standardberegnede timefortjeneste opfundet. Det er denne opgørelse, som DR Nyheder tager udgangspunkt i. Mens sygeplejerskerne hænger efter lærerne i lønstatistikken, så er de væsentligt foran pædagogerne. Alle tre har stort set samme uddannelseslængde, men de fleste lærere og pædagoger arbejder eksempelvis ikke om natten.",Mikkel Jensen,Penge,2021-06-18T08:50:00+00:00,https://www.dr.dk/nyheder/penge/tjener-en-sygeplejerske-25000-eller-42000-kroner-her-er-hvad-der-er-op-og-ned-i-den,DR
,,,,,,,https://www.berlingske.dk/oekonomi/konflikten-mellem-sygeplejerskerne-og-regionerne-fortsaetter-foerste,DR
,,,,,,,https://www.altinget.dk/sundhed/artikel/professor-sygeplejerskerne-er-fanget-i-den-spaendetroeje-vi-kalder-den-danske-arbejdsmarkedsmodel,DR
Sygehusstrejke på vej: Sygeplejersker stemmer nej til forhandlingsforslag,"Et løsningsforslag, som Dansk Sygeplejeråd og Danske Regioner præsenterede efter forhandlinger i Forligsinstitutionen, er blevet nedstemt.",Opgør med mere end 50 års lønefterslæb Formand bliver på posten,"I slutningen af denne uge vil sygeplejersker landet over stoppe med at arbejde og gå i strejke. Det står klart efter, at et flertal af sygeplejerskerne har stemt nej til et løsningsforslag, som Dansk Sygeplejeråd og Danske Regioner ellers var blevet enige om efter forhandlinger i Forligsinstitutionen. - Det store nej viser, at der er brug for grundlæggende ændringer i lønstrukturen, siger formand for Dansk Sygeplejeråd Grete Christensen. Ved afstemningens afslutning søndag aften havde hele 74,4 procent af de stemmeberettigede sygeplejersker stemt. 66,7 procent af stemmerne fra Dansk Sygeplejeråd var imod forslaget, mens 31,8 procent af stemmerne fra Radiograf Rådet var imod. Som konsekvens af afstemningen vil hver tiende sygeplejerske i kommunerne og regionerne gå i strejke om fem dage - altså natten til lørdag. Strejken vil have konsekvenser for patienter på sygehusafdelinger og kommuner landet over. Eksempelvis kan borgere, der skal have en ny hofte, komme til at vente længere på deres operation, forklarer Anders Khünau, der er formand for Danske Regioners løn- og praksisudvalg. - Jeg er rigtig ærgerlig over, at det ender med strejke. Vi står i en situation, der potentielt kommer til at ramme rigtig mange patienter, og det er selvfølgelig rigtig beklageligt, siger han og pointerer, at han ikke umiddelbart kan se en løsning på konflikten. Corona-afsnit samt kræft-, børne- og psykiatriområdet samt andre akutte afdelinger er undtaget fra konflikt. - Det er umuligt at forudse, hvor længe strejken kommer til at vare. Arbejdsgiverne og politikerne bliver nødt til at komme på banen, siger Grete Christensen. I marts stemte en snævert flertal nej til det overenskomstforlig, som Dansk Sygeplejeråd og arbejdsgiverne var blevet enige om. Det udløste, at Dansk Sygeplejeråd og arbejdsgiverne fra Danske Regioner og Kommunernes Landsforening mødtes til forhandlinger i Forligsinstitutionen. Sideløbende har der været afholdt flere demonstrationer og arrangementer, hvor sygeplejerskerne har udtrykt utilfredshed med deres løn og Tjenestemandsreformen fra 1969, som placerer sygeplejerskerne og andre traditionelle kvindefag lavt i det offentlige lønhierarki. I midten af maj nåede parterne i Forligsinstitutionen til enighed om en såkaldt mæglingsskitse, som sygeplejerskernes formand Grete Christensen kaldte for ”en milepæl i kampen mod mere end 50 års lønefterslæb”. For selvom mæglingsskitsen stort set var identisk med det overenskomstforlig, som sygeplejerskerne i første omgang havde vendt tommelfingeren ned til, så indeholdt den ét vigtigt afsnit. I mæglingsskitsen står der, at regeringen bør nedsætte en komite om lønstrukturer i den offentlige sektor, blandt andet med deltagelse af parterne på det offentlige område. Regeringen har meldt ud, at man ser positivt på sådan en komite, og Dansk Sygeplejeråd har opfordret medlemmerne til at stemme ja til oplægget, men mange sygeplejersker har meldt ud, at de ser på komiteen som en syltekrukke. Og nu har et flertal altså stemt nej til at gå videre med mæglingsskitsen som et løsningsforslag. På pressemødet bliver formand for Dansk Sygeplejeråd Grete Christensen spurgt, om hun kan blive siddende som formand for Dansk Sygeplejeråd, fordi hun og resten af ledelsen anbefalede et ja til mæglingsaftalen. Formanden afviser, at hun bliver nødt til at forlade sin post. - Jeg er valgt demokratisk, og jeg har stået sammen med et formandskab og hovedbestyrelsen. Det er altså ikke kun mig, der har taget fejl. Vi har troet på, at vi kunne overbevise vores medlemmer om, at den her komité ville være det rigtige på den lange bane, siger hun. Artiklen er opdateret med udtalelser fra Anders Khünar fra Danske Regioner.",Astrid Ildor,Penge,2021-06-14T10:15:00+00:00,https://www.dr.dk/nyheder/penge/sygehusstrejke-paa-vej-sygeplejersker-stemmer-nej-til-forhandlingsforslag,DR
Støttepartier vil se på langsigtet løsning på sygeplejerskernes konflikt: 'Vi må tage historisk ansvar',"Der skal et lovindgreb til at afslutte sygeplejernes konflikt, vurderer arbejdsmarkedsforsker.",Støttepartier vil se på langsigtet løsning Minister afviser at blande sig i overenskomstforhandlinger,"Landets sygehuse forbereder sig på strejke, og kun et politisk indgreb vil kunne afslutte konflikten. Det vurderer arbejdsmarkedsforsker ved Københavns Universitet Nana Wesley Hansen. - Arbejdsmarkedets parter har allerede spillet ind. Jeg har svært ved at se for mig, at der skulle komme noget ud af at sætte sig ved forhandlingsbordet igen. - Det andet scenarie er at afslutte konflikten med et lovindgreb, som jo kræver, at et flertal på Christiansborg bliver enige om, hvad det skal indeholde. Sygeplejerskernes strejke starter efter planen natten til lørdag og kommer som resultat af, at to tredjedele af medlemmerne i Dansk Sygeplejeråd og har stemt nej til det overenskomstforslag, som sygeplejerådet havde forhandlet på plads med arbejdsgiverne fra Danske Regioner i Forligsinstitutionen. Normalt blander Christiansborgspolitikere sig ikke i overenskomstforhandlinger. Men hvis de gør, er der tradition for, at Folketinget bruger den mæglingsskitse, der er blevet fremlagt af parterner i Forligsinstitutionen - altså den aftale sygeplejerskerne stemte nej til - som grundlag. Ifølge Dansk Sygeplejeråd er det dog ikke vejen frem. Skal den aktuelle konflikt løses, kræver det flere lønkroner fra politikerne. - Arbejdsgiverne og politikerne bliver simpelthen nødt til at finde penge til bedre løn og bedre arbejdsforhold, hvis de skal have lettet frustrationerne hos en meget stor del af medarbejderne, sagde formanden for Dansk Sygeplejeråd, Grete Christensen, tidligere i dag på et pressemøde. Sygeplejerskerne har især været utilfredse med deres løn, som de mener er for lav og præget af Tjenestemandsreformen fra 1969, som placerer sygeplejerskerne og andre traditionelle kvindefag lavt i det offentlige lønhierarki. Forstå detaljerne omkring Tjenestemandsreformen i videoen her: Der er dermed lagt op til svære politiske forhandlinger parallelt med sygeplejerskernes strejke. Enhedslistens ligestillingsordfører, Pernille Skipper, mener også, politikerne bør tage sygeplejerskernes frustrationer seriøst. - Det her er sådan set ikke noget, jeg skal blande mig i, men bag overenskomstforhandlingerne ligger der en historisk årsag med Tjenestemandsreformen fra 1969, som er politisk besluttet, og som fastholder sygeplejerskerne og de kvindedominerede fag urimeligt lavt, siger hun og er ikke bleg for at erkende, at sygeplejerskerne i hendes optik får for lidt i løn. Pernille Skipper har dermed også en klar opfordring til regeringen: - Regeringen bør komme på banen ved at vedkende sig det historiske ansvar for Tjenestemandsreformen, og så skal man sætte sig ned og finde de penge, der skal til for at sørge for, at alle de kvindedominerede fag kommer på niveau med lignende mandsdominerede fag, siger hun. Fra et andet af regeringens støttepartier lyder samme opfordring om at se nærmere på konsekvenserne af Tjenestemandsreformen. - På den lange bane har vi et problem fra Christiansborgs side, som vi skal have løst. Det drejer sig om alle de kvindedominerede fag, som har oplevet et lønefterslæb gennem mange år. Det må vi lægge en langsigtet strategi for at komme til livs, siger Samira Nawa, der er beskæftigelses- og ligestillingsordfører for Radikale Venstre. Hun understreger dog, at det ikke er politikernes opgave at blande sig i den konkrete konflikt. - Strejke og konflikt er naturlige værktøjer i den danske model. Det er ikke min opgave som politiker at blande mig i den konkrete konflikt – det er op til parterne at forhandle, siger Samira Nawa. Også Dansk Folkepartis beskæftigelsesordfører, Bent Bøgsted, er klar til at fjerne Tjenestemandsreformen. - Jeg forstår udmærket sygeplejerskerne, og i Dansk Folkeparti synes vi heller ikke, at regeringen har været specielt lydhør overfor problemerne med Tjenestemandsreformen, siger han. - Man kunne jo starte med at hæve sygeplejerskernes løn en lille smule. Først og fremmest skal regeringen være villig til at forhandle med sygeplejerskerne og regionerne. Anderledes tilbageholdende med at fortælle, hvordan regeringen ser på sygeplejerskernes konflikt, er beskæftigelsesminister Peter Hummelgaard (S). - Af respekt for principperne i den danske model udtaler regeringen sig ikke om verserende overenskomstforhandlinger, udtaler ministeren i en pressemeddelelse. Også Venstres beskæftigelsesordfører, Hans Andersen, afviser at kommentere på sygeplejerskernes strejke. - Venstre har ingen kommentarer til de verserende overenskomstforhandlinger, skriver han til DR Nyheder i en sms.",Astrid Ildor,Penge,2021-06-14T16:15:00+00:00,https://www.dr.dk/nyheder/penge/stoettepartier-vil-se-paa-langsigtet-loesning-paa-sygeplejerskernes-konflikt-vi-maa,DR
"Pårørende opfordres til at hjælpe ældre og sårbare: Få overblik over, hvor kommunernes sygeplejersker strejker","I 12 kommuner er sygeplejersker udtaget til strejke. Det rammer både ældrepleje, sundhedspleje og plejehjem.",,"Når lidt over 5.000 sygeplejersker natten til lørdag går i strejke, kommer det ikke kun til at betyde udsatte operationer og behandlinger på sygehuse. I 12 kommuner landet over er et antal sygeplejersker også udtaget til konflikten, og det vil borgere som modtager hjemmepleje, og småbørnsforældre som normalt besøges af en sundhedsplejerske, komme til at kunne mærke. Nedenfor har DR Nyheder samlet et overblik over, hvilke områder og institutioner der vil blive berørt af strejken i de 12 kommuner. Alle kommunens hjemmesygeplejersker og sygeplejersker vil indgå i strejken, oplyser Aalborg Kommunes ældre- og sundhedschef Carsten Møller Bech til DR Nyheder. - Det kommer til at få relativt store konsekvenser for rigtig mange af de borgere, som modtager almindelige sygepleje, siger han. I øjeblikket er kommunen ved at lave en individuel vurdering af de 4.000 borgere, som sygeplejerskerne normalt er i kontakt med. - Vi ser blandt andet på, om borgeren har et netværk, som kan gå ind og støtte op, så længe strejken varer, siger Carsten Møller Bech. Der er omkring 400 overenskomstansatte sygeplejersker ansat i Aalborg Kommune, heraf vil 50 ansatte indgå i et nødberedskab, som skal tage sig af livsvigtige og uopsættelige opgaver samt opgaver, der er nødvendige for at undgå følger, som kan være til fare for helbred eller førlighed. De resterende godt 350 sygeplejersker vil nedlægge deres arbejde som en del af konflikten. De borgere, som vil blive direkte berørt af strejken, vil blive kontaktet per telefon. I Aarhus Kommune vil både ældreområdet og sundhedsplejen blive ramt af sygeplejerskernes strejke. Skolesundhedsplejen vil nogle steder blive aflyst, ligesom hjemmebesøg hos småbørnsforældre og konsultationer i ammehjælpen også vil blive aflyst. En af de sygeplejersker i skolesundhedsplejen, der er udtaget til strejke, er Anette Østergaard. - Jeg arbejder med at understøtte sunde og raske børn, og hvis understøttelse ikke fortsætter, så vil det jo have nogle konsekvenser for børnene, fortæller hun. Det er dog aftalt, at der fortsat kan ske hjemmebesøg ved særligt sårbare eller udsatte familier, hvor der er alvorlig bekymring for barnets helbred, skriver kommunen i en pressemeddelelse. Alle forældre vil via sms få oplyst, at planlagte hjemmebesøg er aflyst i strejkeperioden. Aarhus Kommune har oprettet et nødberedskab, som kan tage sig af kontakt til forældre til nyfødte, fortsat hjemmebesøg ved særligt sårbare eller udsatte familier og sundhedspleje og besøg hos børn og unge, der har været udsat for overgreb, omsorgssvigt eller har uopsættelige behov. I alt 98 sygeplejersker i Silkeborg Kommune kommer til at deltage i strejken. Det drejer sig om hjemmesygeplejersker, sygeplejersker på plejecentrene Solgården i Sjørslev og Malmhøj i Vinderslev samt sygeplejersker, der arbejder med forebyggende hjemmebesøg og udviklingssygeplejersker i driftssektionerne. Det oplyser Silkeborg Kommune på kommunens hjemmeside. Under strejken vil Silkeborg Kommune desuden ikke kunne modtage borgere udskrevet fra hospitaler til videre behandling i hjemmet, midlertidige pladser eller fra plejecentre. I kommunen er der nedsat et nødberedskab, som svarer til normal weekend-bemanding. Denne gruppe vil tage sig af livsvigtige og uopsættelige opgaver. I Fredericia Kommune strejker alle sygeplejersker i hjemmeplejen og på plejehjemmene. Strejken gælder også for sygeplejersker, der beskæftiger sig med visitationer, forebyggende hjemmebesøg, sygeplejeklinikker og akutsygeplejen. Det skriver Fredericia Kommune på kommunens hjemmeside. - Der er ingen tvivl om, at det vil være en mærkbar konflikt, men sådan fungerer den danske model, og det har vi respekt for, udtaler Cecilie Roed Schultz, der er fungerende formand i Senior- og Handicapudvalget, i en pressemeddelelse. Hun opfordrer samtidigt til, at pårørende er opmærksomme på, hvordan de kan støtte deres kære, når strejken bliver en realitet. Fredericia Kommune arbejder på at nedsætte et nødberedskab, som kan tage sig af akutte og uopsættelige opgaver. I Tønder Kommune er hjemmesygeplejen samt sygeplejersker i den såkaldte myndighedsafdeling, som koordinerer udskrivelser fra sygehuse og tager sig af visitation til dele af hjemmeplejen, berørt af strejkevarslet. Dog skriver Tønder Kommune på kommunens hjemmeside, at ydelser leveret af hjemmeplejen fortsætter uændret. Desuden er der nedsat et nødberedskab, som kan udføre livsvigtige, uopsættelige og påkrævede opgaver. Alle borgere, som bliver direkte berørt af konflikten, vil blive kontaktet telefonisk. I Odense strejker sygeplejersker i 11 udkørende grupper samt sygeplejersker på kommunens sundhedsklinikker og plejecentrene Øst, Hvenekilden, Marienlund, Sct. Hans Parken, Enrum, Svovlhatte, Herluf Trolle og Korsløkke. Det svarer til halvdelen af kommunens plejecentre. - Jeg håber på alles tålmodighed under en evt. konflikt. Når vores hjemmeplejegrupper ikke har sygeplejersker, kan det få en afsmittende effekt på planlægningen af den almindelige hjemmepleje også, udtaler Søren Windell, som er medlem af byrådet i Odense Kommune i en pressemeddelelse. Konkret kan der blive længere sagsbehandlingstid på visitation til plejeboliger, dagcentre samt bevilling af hjemmepleje og rengøring, uddyber Søren Windell. For alle borgere, der er visiteret til sygepleje, er der blevet foretaget en individuel vurdering, om hvorvidt vedkommende kan undvære hjælp i konfliktperioden. Der vil blive oprettet et nødberedskab for borgere, der kræver livsvigtig og uopsættelig hjælp. I Ringsted Kommune kommer sygeplejersker i alle dele af kommune til at indgå i strejken. - Vi bliver ramt hele vejen rundt. Både i vores hjemmesygepleje og sygeplejersker på plejecentre og i børnesundhedstjenesten, skriver centerchef for Social- og Sundhedscenter Alice Morsbøl til DR Nyheder i et skriftligt svar. Hun understreger, at selvom strejken i Ringsted Kommune er omfattende, er det ikke ensbetydende med, at alle arbejdsopgaver, som sygeplejerskerne i Ringsted Kommune varetager, vil blive aflyst. Desuden arbejder Ringsted Kommune på at oprette et nødberedskab, som skal løse opgaver, der gælder liv og førlighed. Halsnæs Kommune var tidligere udtaget til strejke, men efterfølgende har DSR undtaget den ene institution i Halsnæs Kommune som i første omgang var udpeget. Det vil sige, at strejken nu er planlagt til at udfolde sig i 12 kommuner i alt. Sygeplejerskernes strejke kommer blandt andet til at ramme ældreopgaver, sundhedspleje og visitation i Holbæk Kommune. Det oplyser kommunen i en pressemeddelelse. - Når strejken træder i kraft natten til lørdag, så er vi klar til at håndtere den i blandt andet vores hjemmepleje, hvor vi lige nu skal have aftalt, hvordan vores ældre borgere, der har brug for livsvigtig akuthjælp, kan få det, udtaler viceborgmester og formand for Udvalget for Ældre og Samfund John Harpøth i en pressemeddelelse. - Der er dog ingen tvivl om, at nogen af vores borgere kommer til at mærke konsekvensen af strejken, tilføjer han. Holbæk Kommune har nedsat et nødberedskab, som skal sikre, at livsvigtige opgaver udføres under strejken. De borgere, som rammes direkte af strejken, bliver kontaktet direkte. I Københavns Kommune vil sygeplejersker i hjemmesygeplejen Indre By og Østerbro samt Valby, Kgs. Enghave og Vesterbro strejke. Det oplyser Københavns Kommune på kommunens hjemmeside. I de udvalgte områder, vil der dog være en mindre gruppe hjemmesygeplejersker, som fortsat vil varetage livsvigtige og uopsættelige opgaver, samt opgaver som er nødvendige for at undgå følger, som kan være til fare for helbred eller førlighed. Derudover vil ansatte i sygeplejekoordinationen på Østerbro og i Valby strejke, ligesom sygeplejersker der arbejder med pladsanvisning til midlertidige døgnophold vil nedlægge deres arbejde. I Hillerød Kommune strejker sygeplejersker både i sundhedsplejen, plejehjemmene og i hjemmesygeplejen. Det oplyser kommunen i en pressemeddelelse. Derudover er en række andre områder udtaget til strejke. Det drejer sig om rehabiliteringsafdelingen, demenskoordinatorer og konsulenter, uddannelseskonsulenter og konsulenter med arbejdsadresse på rådhuset. Der er indgået aftaler om nødberedskab, der sikrer at livsvigtige, uopsættelige opgaver fortsat løses. Sårbare familier vil fortsat kunne få besøg af sundhedsplejersken en gang om ugen indtil barnet er 3 måneder. Udvalgte plejekrævende patienter fortsat modtage besøg af en sygeplejerske. Det drejer sig blandt andet om patienter, der er kræver intravenøs medicin, daglig insulininjektion, eller borgere som modtager komplekse medicinbehandlinger vil fortsat blive behandlet af en sygeplejerske. Tre afdelinger i hjemmeplejen er udtaget til strejke ligesom en enkelt afdeling i døgnrehabiliteringen er udtaget. Der er dog en mindre gruppe hjemmesygeplejersker sikres dog et nødberedskab, som fortsat varetager livsvigtige og uopsættelige opgaver samt opgaver. Frederiksberg Kommune informerer løbende de berørte borgere, ligesom information om strejken og konsekvenser for den kommunale service vil være tilgængelig på kommunens hjemmeside. I Gladsaxe er det udelukkende de midlertidige pladser på Kildegården, der rammes af en sygeplejerskestrejke. Kommunen oplyser i en mail til DR Nyheder, at strejken vil ramme de borgere, som er færdigbehandlet på et hospital, men som ikke kan være i eget hjem efter endt behandling. De borgere vil skulle blive længere tid på hospitalet. Borgere, som allerede er på Kildegården, vil få den pleje, de skal have. Men der kommer ikke nye ind, som har specifikt brug for sygepleje, som ikke kan udføres af en assistent.",Astrid Ildor,Penge,2021-06-16T08:48:00+00:00,https://www.dr.dk/nyheder/penge/paaroerende-opfordres-til-hjaelpe-aeldre-og-saarbare-faa-overblik-over-hvor,DR
5.000 sygeplejersker skal strejke efter nej til overenskomst,,,,Mark Lindved Norup,,2021-06-14 00:00:00,https://www.dr.dk/nyheder/seneste/5000-sygeplejersker-skal-strejke-efter-nej-til-overenskomst,DR
Konflikten er i gang: Tusinder af sygeplejersker strejker,,,,Mathias Oldager,,2021-06-19 00:00:00,https://www.dr.dk/nyheder/seneste/konflikten-er-i-gang-tusinder-af-sygeplejersker-strejker,DR
Flere steder gør sygeplejerske-strejken ondt: Patienter ligger på gangene og kan ikke komme hjem,I Aalborg kan 33 patienter ikke komme hjem fra sygehuset på grund af strejke.,"'Det, der skal til for at få arbejdsgiverne i tale'","Sygeplejersker landet over strejker for 12. dag i træk. Og selvom strejken er blevet beskrevet som en, der ikke for alvor presser det danske sundhedssystem, så kan man nu flere steder i landet mærke konsekvenserne. - Jeg har ligget her i tre dages tid, og jeg kan godt mærke at sygeplejerskerne er pressede, lyder det fra Kate Frederiksen, der er patient på Aalborg Universitetshospital. I stedet for at ligge på en hospitalsstue, har hun fået plads på en hospitalsgang. Og det er hun langt fra den eneste patient, der har fået. - Vi har et overbelagt hospital med en belægningsprocent på 110. Det betyder, at nogle af vores patienter får en plads på gangen, fordi vi ikke har stuer til dem, lyder det fra Lisbeth Kjær Lagoni, der er sygeplejefaglig direktør på sygehuset. Det sker, selvom sygeplejerskerne på hospitalet ikke er udtaget til strejke. I steder er sygeplejersker ansat i Aalborg Kommune udtaget til strejke. Det har betydning for de patienter, der er færdigbehandlet på selve hospitalet, men har brug for yderligere behandlinger i hjemmet. Det er typisk ældre borgere. De kan nemlig ikke udskrives, da sygeplejerskerne i eksempelvis hjemmeplejen strejker, og derfor er de nødt til at blive længere tid på hospitalet. - Det er en rigtig træls situation. Det er enormt stressende for en ældre medicinsk patient at ligge på en gang, hvor der er uro hele tiden. Jeg er faktisk dybt bekymret for de ældre, siger Lisbeth Kjær Lagoni. Aalborg Universitetshospital udskriver normalt mellem 20 og 40 borgere til Aalborg Kommune dagligt, men det er ikke muligt under strejken. I Region Hovedstaden har mere end 20 patienter, der er færdigbehandlet, måttet vente med at blive udskrevet på grund af strejken. En af de kommuner, som er ramt, er Hillerød. I Ringsted er det i dag tre patienter, som ikke kan komme hjem fra sygehuset, fordi der er strejke. I alt er cirka 5.000 sygeplejersker udtaget til strejke. Det svarer til 10 procent af landets sygeplejersker, og det er det mindste omfang, der kan sendes i konflikt. Siden strejken begyndte er cirka 180 strejkende sygeplejersker i regionerne og 300 i kommunerne blevet sendt i arbejde igen, da man ellers ikke ville være i stand til at stille med et nødberedskab. Formanden for Dansk Sygeplejeråd, Grete Christensen, synes, det er hårdt for de patienter, det går ud over. Men ifølge formanden er ansvaret for situationen kommunerne og regionernes. - Det er jo ikke nyt, at vi har sagt, at der er noget galt med vores lønninger, og derfor er denne her strejke ikke overraskende for nogen. Synes du, det er rimeligt, at strejken går ud over patienterne? - Jeg vil sige det på den måde, at sygeplejersker, de er overenskomstansatte ligesom rigtig mange andre i det her land, og hver gang vi tager skridt til at strejke, så vil det gå ud over nogle mennesker, fordi vi arbejder med mennesker. At strejken nu gør ondt nogle steder, er det, hvad I har håbet på? - Det, at der er nogle ting, som ikke går fuldstændigt, som man ellers tidligere havde planlagt, det er jo det, som skal til for at få vores arbejdsgivere i tale. Det er dem, der har ansvaret for sundhedsvæsenet. I Aalborg håber den sygeplejefaglige direktør på, at der snart kommer normale tilstande. Der er dog ikke noget, som tyder på, at strejken nærmer sig sin afslutning lige nu og her. Grete Christensen fortæller, at hun ikke ser nogen udsigt til en løsning for sig, og i går kunne DR Nyheder fortælle, at sygeplejerskerne er blevet bedt om at forberede sig til en langvarig konflikt. I sygeplejerådet håber man dog på, at presset på hospitalerne vil åbne øjnene for befolkningen. - Det her pres skulle gerne medføre, at befolkningen samlet set også begynder at bede politikerne om at tage del i denne her konflikt og forsøge at få den afsluttet, siger Grete Christensen.",Mikkel Jensen,Penge,2021-06-30T16:18:00+00:00,https://www.dr.dk/nyheder/penge/flere-steder-goer-sygeplejerske-strejken-ondt-patienter-ligger-paa-gangene-og-kan-ikke,DR
Konflikten er i gang: Tusinder af sygeplejersker strejker,,,,Mathias Oldager,,2021-06-19 00:00:00,https://www.dr.dk/nyheder/seneste/konflikten-er-i-gang-tusinder-sygeplejersker-strejker,DR
Sygeplejersker på gaden i hele landet for bedre lønvilkår,,,,Mathias Oldager,,2021-06-19 00:00:00,https://www.dr.dk/nyheder/seneste/sygeplejersker-paa-gaden-i-hele-landet-bedre-loenvilkaar,DR
Casper Schrøder: Sådan kan sygeplejerskernes strejke ende,Hvem slutter strejken – og hvornår? DR’s økonomikorrespondent giver svar.,Reglerne revet i stykker En ny aftale slutter strejken Folketinget stopper strejken Hurtigt lovindgreb Langsomt lovindgreb,"Hvis nogen fortæller dig, at de har gennemskuet, hvordan sygeplejerskernes strejke ender, så er de fulde af løgn. Så det vil jeg ikke gøre. Men jeg vil her på strejkens første dag forsøge at beskrive det spil, som nu skal i gang, og hvordan og ikke mindst hvornår, det kan ende. Sygeplejerskerne strejker efter at have sagt nej til at stige med 5 procent i løn de næste tre år. De vil have et markant løft af lønnen, som de mener er for lav og holdt nede af, at de traditionelt har været flest kvinder. Konflikter på arbejdsmarkedet er altid indviklede – og denne gang er det endnu mere kompliceret, end det plejer. Se det som et skakspil med et meget større bræt og mange flere brikker end normalt. For hvert træk spilleren tager, er situationen ny, og mulighederne for, hvordan spillet ender, er ændret. Denne gang er det ovenikøbet som om de kendte spilleregler ikke længere gælder. Normalt er der to spillere, lønmodtagerne og arbejdsgiverne, og det er mellem dem, at forhandlingerne skal afgøres. Men sygeplejerskernes lønkrav er i realiteten slet ikke rettet mod arbejdsgiverne i regionerne og kommunerne, som de ellers kan forhandle med. Begge parter har mere eller mindre åbent erkendt, at arbejdsgiverne i regionerne og kommunerne ikke har pengene til et lønløft. Kravet er i stedet rettet mod en tredje spiller, Folketinget. Men her kommer regelbogen ind. For så længe spillet mellem sygeplejerskerne og deres arbejdsgivere ikke er afsluttet – og det er det ikke, så længe strejken kører – så vil politikerne ikke træde ind på brættet med løsninger. Med deres nej har sygeplejerskerne revet reglerne i stykker, og det gør bestemt ikke enden på strejkespillet mere forudsigelig. Men. Lad os tage alle brikkernes udfaldsmuligheder fra en ende af: Sygeplejerskerne forhandler en ny overenskomstaftale på plads med arbejdsgiverne i regionerne og kommunerne, som medlemmerne i Dansk Sygeplejeråd stemmer ja til. Lige nu virker denne mulighed meget lidt sandsynlig, og det erkender både sygeplejerådets formand Grete Christensen og chefforhandler Anders Kuhnau da også. Parterne vil altid stå stejlt over for hinanden først i en strejke, men denne gang er der nok mere om snakken end sædvanligvis. Når man grundlæggende gennem måneders forhandlinger har været enige om, at der ingen penge er i regionerne og kommunerne til at levere et lønløft, og at pengene skal komme fra et helt andet sted, Christiansborg, ja så der ikke meget at snakke om ved et forhandlingsbord. Set fra arbejdsgivernes side, så har man ingen handlemuligheder, og man har allerede skrevet under på en opfordring til regeringen om at nedsætte en lønkomite, der skal undersøge problemet og anbefale løsninger. Selv hvis det skulle lykkes at få en aftale på plads med symbolske erklæringer og mindre beløb, så er det tvivlsomt, om den kan indeholde resultater, som sygeplejerskerne vil stemme ja til, efter de stemte massivt nej til forligsinstitutionens mæglingsskitse. Alene af den grund vil parternes interesse i at forhandle en aftale være begrænset. Lige nu er meldingen da også, at der ingen møder er mellem parterne. Regeringen fremsætter et lovforslag, som vedtages af Folketinget, der afslutter strejken. I stedet for at sygeplejerskerne forhandler en aftale på plads med arbejdsgiverne, er det et flertal i Folketinget, der bestemmer, hvordan vilkårene og rammerne for sygeplejerskerne skal være frem til næste overenskomstforhandling. Lige nu er det mest sandsynlige, at strejken ender med et lovindgreb, alene af den grund at en aftale ved forhandling virker usandsynlig. På et eller andet tidspunkt skal strejken slutte. Bare fordi man forsøgsvis kan forudsige, at et lovindgreb kommer, så er det straks sværere at spå om, hvordan det vil se ud – og ikke mindst hvornår det vil komme. Et lovindgreb kommer efter 1-2 ugers strejke. Folketinget vil være tilbageholdende med at gribe ind, med mindre sundhedsvæsnet viser sig at blive meget påvirket, eller der rejser sig et krav fra befolkningen om det. Sådan lyder det i hvert fald i de kendte spilleregler, hvor politikerne skal lade konflikten spille så længe som muligt mellem lønmodtagerne og arbejdsgiverne som en del af den danske arbejdsmarkedsmodel. Alligevel taler nogle ting for et hurtigt indgreb. Tidligere på året var forudsigelsen fra flere sider, at et lovindgreb kunne komme hurtigt, fordi hospitalerne var under pres med corona-patienter. Lige nu er presset taget af på sundhedsvæsnet, men alligevel må man politisk tage højde for en mulig stigning igen efter sommer, drevet af sæson og af nye mutationer. Man har med andre ord ikke lyst til at stå med et sundhedsvæsen med ophobede arbejdspukler og et tyndslidt personale, hvis den situation skulle opstå. Og så er det ikke kun parterne, der har erkendt, at en løsning næppe skal findes mellem dem, men på Christiansborg. Hvorfor lade ugerne slæbe sig afsted med strejke, når alle – også befolkningen – godt er klar over, at det er regeringen og Folketinget, der i sidste ende skal tage stilling til utilfredsheden – uanset om deres svar er mere i løn til sygeplejerskerne eller ej. Et lovindgreb kommer efter 3-8 uger – eller senere. Andre ting taler for, at danskerne og de strejkende skal væbne sig med tålmodighed. Strejken er ret lille – kun hver tiende sygeplejerske er udtaget til strejke, hvilket er væsentligt færre end ved tidligere konflikter – og den kommer til at køre hen over sommeren, hvor aktiviteten nogle steder i forvejen er lavere end normalt. Der vil være aflysyninger, men tidligere konflikter har ramt hårdere. Til det kommer, at sygeplejerskerne står alene med deres konflikt. Alle andre offentligt ansatte har stemt ja til deres overenskomster og er gået tilbage til arbejdet – også andre grupper som jordemødre, pædagoger og SOSU’er, som finder deres løn for lav. Et hurtigt indgreb – uanset udformning – kan blive opfattet som en redningskrans til sygeplejerskerne, der er ved at drive til søs i den arbejdsnedlæggelse, som de selv har startet. En strejke skal ikke være uden konsekvenser at indlede, derfor må man vente med et indgreb. Samtidig er befolkningen gået på ferie og skænker ikke sygeplejerskernes løn og strejken i sundhedsvæsnet mange tanker, medmindre de selv er direkte berørt. Imens vil sygeplejerskerne mærke et stigende pres i takt med at de må afbestille deres private sommerplaner, fordi det ikke er tilladt at starte ferie under en strejke. Risikerer konflikten at gå over i historiebøgerne som sygeplejerskernes ensomme sommerferiestrejke? Og her til sidst er der selvfølgelig også den barske realitet i et strejkespil, hvor intet kan udelukkes. Der kommer hverken en aftale eller lovindgreb. Den ret lille strejke bliver hen over sommeren ikke bare glemt af befolkningen, men også af politikerne. Til sidst giver sygeplejerskerne op og må finde en måde at afblæse strejken på ved egen kraft.","Af DR’s
økonomikorrespondent Casper Schrøder",Penge,2021-06-19T09:50:00+00:00,https://www.dr.dk/nyheder/penge/casper-schroeder-saadan-kan-sygeplejerskernes-strejke-ende,DR
Se kortet: Flere end 2.500 patienter får aflyst operation i strejkens første uge,"Sygeplejerskestrejken påvirker kun sundhedsvæsnet i mindre grad, vurderer ekspert.",Ekspert: En meget lille strejke,"Flere end 13.000 danskere har allerede fået eller kan snart se frem til at få en mindre rar besked. Fælles for dem er, at de i denne uge enten skulle have haft en operation eller modtage ambulant behandling. Men på grund af, at sygeplejerskerne natten mellem fredag og lørdag gik i strejke, så er deres tid aflyst. DR Nyheder har fået tal fra alle regioner, der oplyser, at de forventer at aflyse 2.784 operationer og yderligere 10.401 ambulante behandlinger og undersøgelser den første uge som direkte konsekvens af strejken. Dertil kommer de aflyste behandlinger i de 13 kommuner, hvor sygeplejersker også strejker. Det er særligt mave-tarm-kirurgi, anæstesi- og ortopæd-området, der er blevet ramt af strejken. I alt er cirka 5.000 sygeplejesker udtaget til strejke. Det svarer til 10 procent af landets sygeplejersker, og er det mindste omfang, der kan sendes i konflikt. Strejkens omfang er noget mindre end i 2008, hvor flere end fire gange så mange sygeplejersker var i konflikt, og der blev aflyst godt 50.000 behandlinger og operationer om ugen. Dengang blev behandlingsgarantien for patienterne sat ud af kraft, og det tog et år at nedbringe den pukkel af behandlinger, konflikten havde medført. Behandlingsgarantien er, at man har ret til at blive behandlet på et af regionernes hospitaler eller de samarbejdssygehuse, regionenen har aftaler med, inden for 30 kalenderdage. Denne gang er patienternes garanti ikke suspenderet. I det lys er der ikke tale om en strejke, som for alvor presser det danske sundhedsvæsen, vurderer Jakob Kjellberg, der er professor i sundhedsøkonomi ved VIVE (Det Nationale Forsknings- og Analysecenter for Velfærd). - Det påvirker de patienter, som skulle have haft en operation, og på nogle afdelinger er man meget berørt af strejken. Men hvis man ser på det samlede antal operationer og behandlinger i sundhedsvæsnet, så er det relativt begrænset andel, der bliver berørt, siger han og forklarer, at det danske sygehusvæsen har over én million indlæggelser om året. Omkring 3.000 operationer om ugen lyder som en hel del, der skal indhentes igen - hvor stor vil puklen være efter strejken? - Puklens størrelse vil afhænge af, hvor lang strejken er. For arbejdsgiveren er det en fordel, at vi går ind i en sommerperiode, hvor der traditionelt set ikke er ret mange planlagte operationer. - Så hvis man starter op efter fem til seks uger, så vil puklen ikke være så stor, som den var i 2008. Hvis strejken trækker længere ud, så vil det tage længere tid at indhente puklen, siger Jakob Kjellberg. På trods af, at strejken ikke ser ud til at bringe sundhedsvæsnet i knæ, så slår sundhedsøkonomen fast, at der ikke er nogen, som ønsker denne strejke. Hverken sygeplejerskerne eller deres arbejdsgiver, Danske Regioner. - Men omfanget er en håndterbar størrelse, hvis man om for eksempel en måned finder en løsning, og at konflikten ikke udvides, siger Jakob Kjellberg. Artiklen er opdateret 10.46 med opdaterede tal for antallet af operationer og behandlinger, der står til at blive aflyst.",Emil Søndergård Ingvorsen,Penge,2021-06-23T03:50:00+00:00,https://www.dr.dk/nyheder/penge/se-kortet-flere-end-2500-patienter-faar-aflyst-operation-i-strejkens-foerste-uge,DR
Annalises operation blev aflyst på grund af strejke. Nu kan hun og mange danskere bruge privathospital,Mange operationer kan flytte fra offentlige- til privathospitaler.,Mange danskere får ret til privathospital Privathospitaler skruer op for operationerne Kø hos privathospitalet Privathospitaler søger efter sygeplejersker Annelise forstår godt sygeplejerskernes strejke,"I to måneder har Annelise Jespersen haft smerter i lysken og taget morfinpiller morgen og aften. Mandag den 21. juni skulle pensionisten fra Brande i Vestjylland have haft en ny kunstig hofte. Men operationen er aflyst på grund af sygeplejerskernes strejke for at få bedre løn. Til gengæld har hun ret til at få sin operation på et privathospital, der ikke er ramt af strejke. Loven betyder, at når det offentlige ændrer en dato for en operation, så får patienter som grundregel ret til at blive behandlet på et privathospital. Annelise Jespersen overvejer den mulighed. - Jeg kan mærke, at når jeg går, så halter jeg lidt, fordi det gør ondt i min lyske. Det er klart, at hvis jeg kan blive opereret hurtigt, så vil jeg jo hellere det, siger pensionisten, der har fået en ny dato for operation i det offentlige den 12. august, men er i tvivl om datoen holder. Alene Region Midtjylland aflyser for øjeblikket 800-1000 operationer og kikkertundersøgelser om ugen. Langt størstedelen af dem, der får aflyst operationerne, får samtidig ret til at bruge et privathospital, fortæller koncerndirektør Ole Thomsen fra Region Midtjylland. - Hvis de alle sammen tager imod tilbuddet, så bliver det rigtigt dyrt. Men det gør de ikke, siger koncerndirektøren. Normalt vælger en lille del af dem, der får buddet, et privathospital, men på grund af corona har flere ventet længere tid end vanligt på at blive opereret. Derfor forventer Ole Thomsen, at flere end normalt vil bruge privathospitalerne – og at regningen derefter havner hos regionen. Privathospitalerne er klar til at modtage flere patienter og kan skrue kapaciteten op, oplyser brancheforeningen for privathospitaler og andre sundhedsvirksomheder. - Vi vil selvfølgeligt gøre, hvad vi kan for at sikre, at så mange patienter som muligt kan få deres behandling så hurtigt som mulig, siger Mette Nord, der er branchedirektør i Sundhed Danmark. Hun fortæller, at langt de fleste operationer, som det offentlige aflyser, vil de private hospitaler kunne udføre. Noget tyder på, at privathospitaler allerede har travlt. Annelise Jespersen havde glædet sig til operationen, der netop blev aflyst. Mens DR er på besøg, ringer hun til et privathospital for at høre, hvor hurtigt hun kan komme til der. Hun vil nødig vente endnu længere på en operation i det offentlige, hvis strejken trækker ud. Men der er så mange i kø, at hun ikke kan komme igennem. - De er totalt overbelastede i øjeblikket – så de råder mig til at prøve senere eller en anden dag. Der kan ikke være flere i køen, siger hun efter det forgæves forsøg på at komme igennem. Når privathospitaler gearer op, kan de også få behov for flere medarbejdere nu og her. Når I skal lave flere operationer, så får I vel også behov for flere sygeplejersker? - Den private branche er fleksibel i måden at føre en virksomhed på. Det er jo klart, at de sørger for at sikre, at flest mulige patienter kan blive behandlet inden for de muligheder, der er i branchen generelt, siger Mette Nord, der er branchedirektør i Sundhed Danmark. Region Midtjylland er bekymret for, om utilfredse sygeplejersker siver fra det offentlige til private, hvis strejken bliver langvarig. - Vi kan blive sat meget tilbage i evnen til at behandle patienter, hvis mange sygeplejersker søger ud til den private sektor. Det bliver generelt svært at lave de operationer, som vi skal lave, siger koncerndirektør Ole Thomsen. Han forklarer, at det tager to år at uddanne en anæstesi-sygeplejerske og et halvt år at oplære en operationssygeplejerske. Derfor kan det påvirke operationer på offentlige hospitaler længe, hvis nøglemedarbejdere forsvinder. - Vi gør alt, hvad vi kan for at sikre gode arbejdsvilkår for sygeplejerskerne. Det er afgørende, at sygeplejerskerne vil blive i den offentlige sektor – ellers kan vi ikke udføre vores opgaver, siger koncerndirektøren. Privathospitalernes brancheorganisation mener, at det drejer sig om at have et godt samarbejde mellem det offentlige og private og have en løbende dialog om manglen på sygeplejerske. - Den private branche er interesseret i at supplere så godt som muligt, siger Mette Nord. Annelise Jespersen havde indstillet sig på, at hun kunne blive opereret i næste uge og set frem til at genoptræne henover sommeren i det dejlige vejr. Men hun bebrejder ikke sygeplejerskerne for, at strejken betyder, at operationen blev aflyst. - Det er da ærgerligt. Men jeg kan godt forstå sygeplejerskerne. For jeg synes også, de skal have noget mere i løn. De skal have, hvad de er værd, og det får de ikke, siger hun",Kåre Kildall Rysgaard,Indland,2021-06-18T03:45:00+00:00,https://www.dr.dk/nyheder/indland/annalises-operation-blev-aflyst-paa-grund-af-strejke-nu-kan-hun-og-mange-danskere,DR
Sygeplejersker udvider strejke med 702 medlemmer,Dansk Sygeplejeråd optrapper konflikten med Danske Regioner og KL.,'Det er strejkens konsekvenser',"Sygeplejerskernes strejke bliver udvidet. Optrapningen af konflikten sker fra den 10. august og omfatter yderligere 702 sygeplejersker. Det skriver Dansk Sygeplejeråd i en pressemeddelelse. Sygeplejerskerne er i konflikt med Danske Regioner og KL, og siden den 19. juni har cirka 4.750 sygeplejersker strejket mod, hvad de opfatter som dårlige lønvilkår. Men strejken har fået begrænset offentlig bevågenhed, blandt andet på grund af EM-rus, sommerferie og fortsat corona-fokus i medierne. Derfor går Dansk Sygeplejeråd nu skridtet videre for at få opmærksomhed om deres sag og for at få den offentlige arbejdsgiver i tale. - Vi er nødt til at gøre noget for at få politikerne og arbejdsgivernes i tale og gøre dem opmærksomme på, at vi mener det her alvorligt, siger formanden for Dansk Sygeplejeråd Grete Christensen i pressemeddelelsen. Konflikten mellem Danske Regioner og Kommunernes Landsforeningen handler om løn. Dansk Sygeplejeråd henviser til tjenestemandsreformen af 1969, som placerede sygeplejersker på et lavere løntrin end de mandedominerende fag. Konsekvensen er ifølge sygeplejerskerne et årelangt lønefterslæb, som det kvindedominerede fag nu vil gøre op med. Blandt andet betyder de dårligere vilkår, at det er svært at rekruttere tilstrækkeligt med sygeplejersker, mener Grete Christensen. - Hvis der ikke bliver gjort noget ved sygeplejerskernes løn og arbejdsvilkår, så kommer vi i fremtiden til at mangle endnu flere sygeplejersker, og det vil gå hårdt ud over sundhedsvæsenet, siger hun. De strejkeudtagede områder vil primært berøre kirurgi, anæstesi, opvågning, ambulatorier og nogle IT-funktioner, ifølge Dansk Sygeplejeråd. Med optrapningen af konflikten forventer Grete Christensen, at strejken bevæger sig endnu tættere på danskerne, som vil opleve planlagte operationer blive udskudt og sundhedsafdelinger lukke helt eller delvist ned. - Det kan lyde som en mindre optrapning af konflikten med 702 flere sygeplejersker. Men deres arbejde har betydning for mange andre led i sundhedsvæsnet, så det vil få en meget bredere effekt og påvirke arbejdet for andre faggrupper, siger Grete Christensen. I denne omgang friholdes det kommunale område for en optrapning. Men her kan der også sættes yderligere ind, hvis der ikke kommer mere skred i tingene, forklarer Grete Christensen: - Der er allerede mange kommuner, hvor hverdagen ikke hænger sammen, fordi normeringerne nogle steder er presset helt i bund, og ofte er kombineret med flere ubesatte stillinger. Så den nuværende strejke kan i den grad mærkes i kommunerne, uden at vi udtager flere lige nu - og det påvirker også hospitalerne. Grunden til, at strejkeudtaget først øges fra august er, at Dansk Sygeplejeråd skal give arbejdsgiverne fire ugers varsel, før optrapningen sættes i kraft. Herunder kan du se, hvor meget sygeplejersker tjener i forhold til andre offentlige fag:",Caroline Clante,Indland,2021-07-12T09:32:00+00:00,https://www.dr.dk/nyheder/indland/sygeplejersker-udvider-strejke-med-702-medlemmer,DR
Efter en måned med konflikt: Sygeplejersker har ikke vundet større støtte i befolkningen,Flere end en tredjedel af danskerne har fortsat ikke taget stilling til strejken.,Stor andel har ikke taget stilling Tusindvis af udskudte behandlinger,"I dag har knap 5.000 sygeplejersker landet over strejket i en måned. Det har medført patienter på gangene, tusindvis af udskudte behandlinger og pukler, der hober sig op på sygehusene. Og på gader og stræder har kampklare sygeplejersker sunget parolen: Vi er mere værd. Men selvom sygeplejerskerne nu har strejket i en måned, så har befolkningens holdning til strejken ikke rykket sig undervejs. Det viser en måling, som Epinion har foretaget for DR Nyheder. Her svarer 40 procent af danskerne, at de støtter strejken. Det er den tredje måling, som Epinion har foretaget for DR Nyheder, og tallet er stort set lig med de foregående målinger. - Jeg synes, det er godt, at der er så mange, der støtter op, som der nu er. Jeg kunne godt tænke mig, at der var flere, men jeg ser det ikke som et grundlæggende problem, lyder det fra formanden for Dansk Sygeplejeråd, Grete Christensen. Der er fortsat en stor del af danskerne, der ikke har en holdning til konflikten. I alle målinger har flere end en tredjedel af danskerne ikke taget stilling til strejken. I den seneste er det 37 procent af danskerne, der hverken støtter eller er modstandere af strejken. At det ikke er lykkedes at vinde sympati fra befolkningen undervejs er et problem for sygeplejerskerne. Det vurderer professor i samfundsvidenskab og arbejdsmarkedsforsker ved Roskilde Universitet Bent Greve. - Det betyder, at sygeplejerskerne har et mindre pres på beslutningstagerne. Det afspejler også, at sygeplejerskerne står i det grundlæggende problem, at deres konfliktvåben ikke er så stærkt som andre grupper på arbejdsmarkedet, fordi mange skal indgå i nødberedskaber. Det betyder, at mange eksempelvis ikke har opdaget konsekvenserne af strejken, fortæller han. Grete Christensen fortæller, at hun er interesseret i, at så mange som muligt tager stilling til konflikten. Men hun er ikke ked af, at det ikke er lykkedes at få flere støtter til strejken undervejs. - Så længe opbakningen holder sig stationær og ikke går nedad, så synes jeg faktisk, det er en stor kadeau til os. Men vi arbejder fortsat på at få flere med, fortæller hun. I Epinions undersøgelse er 50 procent enten helt enige eller overvejende enige i, at der bør afsættes penge til at hæve sygeplejerskernes løn med mere end det, de i forvejen er blevet tilbudt. Det er dog under en tredjedel, der er villige til at betale mere i skat for at betale for lønstigningen. 58 procent mener, at der bør afsættes penge på finansloven til generelt at løfte lønnen for de offentlige faggrupper med de laveste lønninger. Det er ikke fordi, at strejken ikke mærkes på de danske sygehuse. 36.449 aktiviteter er blevet udskudt i løbet af tre uger. Det er primært ambulant aktivitet, som er blevet udskudt, men også planlagte indlæggelser, udredning, forundersøgelser, behandling og kontroller er blevet ramt af strejken. DR Nyheder har tidligere kunnet fortælle om patienter på gangene i Aalborg, patientpukler i Region Syddanmark, og nybagte forældre, der må undvære besøg fra sundhedsplejersken. Antallet af aflysninger falder dog uge for uge og ligger i øjeblikket langt fra de aflysningstal, man så, sidste gang sygeplejerskerne strejkede i 2008. Her var der 370.000 aflysninger af behandlinger og operationer over de syv uger, sygeplejerskerne strejkede. Ifølge Grete Christensen vidner tallene om, at problemerne vokser i sundhedsvæsenet, jo længere tid strejken varer. Spørgsmålet er så, om de mange aflysninger i sundhedsvæsenet kan være med til at vende stemningen imod sygeplejerskestrejken. - Det er altid en frygt, og jeg får henvendelser, der går i den retning. Men jeg får flere henvendelser, der går i en anden retning, hvor patienter, der har fået udskudt deres operation, skriver, at de støtter op.",Mikkel Jensen,Penge,2021-07-19T04:42:00+00:00,https://www.dr.dk/nyheder/penge/efter-en-maaned-med-konflikt-sygeplejersker-har-ikke-vundet-stoerre-stoette-i,DR
Kommunikationsekspert: Ny måling kan være en katastrofe for sygeplejerskerne,"Flere end hver tredje dansker har ikke taget stilling til, om de er for eller imod strejken.",Forsker: Folkelig opbakning er altafgørende Sygeplejerske-formand: Vi har befolkningens opbakning,"Selv om sygeplejerskerne snart går ind i tredje uge af deres strejke, så betyder det ikke, at alle danskere har fået en holdning til, om de har en god eller dårlig sag. I en ny måling Epinion har foretaget for DR Nyheder svarer knap to ud af fem af de adspurgte, at de hverken bakker op eller er modstander af strejken. Lige så mange bakker op om strejken, mens knap hver femte vender tommelfingeren nedad til sygeplejerskernes overenskomststrid. Så selv om tilhængerne af strejken udgør en væsentlig større andel end modstanderne, så har sygeplejerskerne et alvorligt problem, vurderer Jakob Sand Kirk, der er strategisk rådgiver og partner i Copenhagen Public Affairs ApS, hvor han blandt andet følger arbejdsmarkedet tæt. - Det er selvfølgeligt positivt, at et flertal af danskerne støtter sygeplejerskerne. Opbakningen fra danskerne er afgørende. Men der er jo nærmest en ligeså stor gruppe, der er i tvivl. Og spørger man danskerne, om de faktisk gerne vil betale for lønstigningerne, så er der faktisk et flertal imod sygeplejerskerne, siger han. Epinions undersøgelse viser, at 26 procent af de adspurgte er enten helt eller overvejende uenige i, udsagnet: ”Der bør afsættes penge på finansloven til at hæve sygeplejerskernes løn."" Det er anden gang siden strejken brød ud, at Epinion laver undersøgelsen for DR. Forrige uge var opbakningen til sygeplejerskerne også væsentligt større end modstanden. Men også ved den måling var der cirka en ligeså stor andel, som lagde sig lige midt i mellem. Det faktum tog sygeplejerådets formand, Grete Christensen, dog ikke notits af, da hun i sidste uge sendte et brev ud til Dansk Sygeplejeråds medlemmer, hvor hendes egen konklusion var soleklar. Folket er med os! - Det er skønt at opleve, at der er bred opbakning til strejken. Det kan vi se ved de mange aktiviteter på gader og pladser, vi kan se det på sociale medier og DRs meningsmåling viser det også. Her siger 44 procent af danskerne, at de støtter strejken, mens kun 17 procent er imod, skrev Grete Christensen. Sygeplejeformandens optimisme bliver dog på ingen måde delt af strategisk rådgiver Jakob Sand Kirk. - De enkelte sygeplejersker og deres idé om, at de vil have en anerkendelse og en løn til det, de føler er værd, det står klart. Det står mindre klart, hvas man som organisation kæmper for, og hvordan man tror, man kan komme ud af konflikten på en måde, der forener sygeplejerskernes, danskernes og politikernes muligheder. Det er der, man laver en fejl kommunikativt. Det er et kæmpe problem for Dansk Sygeplejeråd. Han mener ikke, at sygeplejerskerne har været gode nok til at svare igen på de historier og den kritik, der har været af sygeplejerskernes løn, der er blevet beskrevet til at være 42.000 kroner om måneden. Hvis ikke sygeplejerskerne får en større del af danskerne til at støtte strejken, så kan det blive problematisk, hvis et flertal i Folketinget vælger at gribe ind og afslutte strejken. Det vil i så fald være dem, der beslutter, hvad sygeplejerskerne skal tjene de kommende tre år. - Jeg vil sige, at hvis ikke tallene ændrer sig for Dansk Sygeplejeråd og sygeplejerskerne, så får de mæglingsforslaget, og med så stort et nej, som de havde til det, så er det en katastrofe, siger Jakob Sand Kirk. Der er ikke nogen tvivl om, at der venter sygeplejerskerne en kamp for at vinde folkets gunst. Det vurderer Laust Høgedahl, der er arbejdsmarkedsforsker og lektor ved Aalborg Universitet. Han fortæller, at der lige nu er stor opbakning blandt danskerne til sygeplejerskerne. Men det er ikke desto mindre altafgørende, at de også får nogen af dem, der hverken er for eller i mod strejken over på deres side. - Når man har en konflikt i den offentlige sektor, så handler alt om den offentlige mening. Arbejdsgiverne er også politikere og kan i sidste ende blive ramt af at have en folkestemning i mod sig. Så befolkningens opbakning er altafgørende, siger Laust Høgedahl. Hvad siger det dig, at to ud af fem danskere ikke har nogen holdning til, hvis side de er på? - Det er en kompliceret konflikt. Sygeplejerskerne ønsker først og fremmest mere i l,øn, men det er også lidt uklart, hvor meget mere de ønsker. Det er også svært at regne ud, hvilke præcise krav har, og derfor hvad konflikten præcis går ud på, siger lektoren. Da vi lavede en lignende måling under sygeplejerske-strejken i 2008, der var det 25 procent, som hverken var modstander eller tilhænger - hvorfor er det så anderledes denne gang? - Dengang var kravet lidt mere tydeligt. Man gik efter en meget specifik lønstigning, og man sagde nej til det, der lå på bordet med en forventning om, at man ville have mere. - Der var sat konkret tal på, hvad man forventede at få ud af konflikten, og det har måske gjort det lettere at tage stilling til for danskerne, siger arbejdsmarkedsforsker Laust Høgedahl. Hos Dansk Sygeplejeråd erkender formand Grete Christensen, at det er en stor udfordring at få overbevist de mange, der ikke har taget stilling. Hun er dog glad for, at andelen, der er for strejken, er langt højere, end andelen, som er i mod. - Vi har befolkningens opbakning. Det er fantastisk, og jeg vil gerne sige tak til alle de danskere, der bakker op til trods for, at det begynder at gøre ondt nogen steder, siger Grete Christensen. I har strejket i to uger, og der har været et stort fokus på jeres lønninger - hvorfor er det ikke lykkedes jer at få flere til at tage stilling? - Hvis jeg vidste det, så var der nok ikke så mange tvivlere. Når vi er på gader og stræder, så der er der rigtig mange, som giver os thumps up og dytter i hornet. Men vi har stadig en opgave, og den vil vi arbejde på, siger sygeplejerskeformanden. Hvad skal I gøre for at få overbevist tvivlerne? - Jeg kan godt forstå, at der er nogle, der har svært ved at forholde sig til, hvad vi strejker. Vores opgave er at overbevise danskerne om, at vi har vigtig sag, og at vi har en for lav løn i forhold til vores uddannelsesniveau, og de opgaver vi får, siger hun.",Emil Søndergård Ingvorsen,Penge,2021-07-02T03:50:00+00:00,https://www.dr.dk/nyheder/penge/kommunikationsekspert-ny-maaling-kan-vaere-en-katastrofe-sygeplejerskerne,DR
702 ekstra sygeplejersker er på vej i strejke: 'Det er ikke en voldsom udvidelse',"Udvidelsen er større end som så, mener Dansk Sygeplejeråd. ",Planlagte operationer bliver ramt Ekspert: Det var nødvendigt med et træk,"Mens mange tager en pause fra arbejdet for at gå på sommerferie, så forlader nogle det snart af en helt anden grund. Siden den 19. juni har landets sygeplejersker nemlig strejket i et forsøg på at råbe politikere og arbejdsgivere op med ønsket om en bedre løn. Men indtil videre har det ikke ført meget med sig, og derfor har Dansk Sygeplejeråd, der varetager sygeplejerskernes interesser, valgt at optrappe konflikten, så de nuværende knap 5.000 strejkende sygeplejersker fra den 10. august får selskab af yderligere 702 personer. - Det er ikke en voldsom udvidelse, men det er en reaktion på en fastlåst situation, hvor man har følt et behov for at gøre noget, eftersom den nuværende situation ikke ser ud til at føre noget med siger, Jakob Kjellberg, som er professor i sundhedsøkonomi. Hos Dansk Sygeplejeråd mener man dog, at udvidelsen er større end som så. - Det kan lyde som en mindre optrapning af konflikten med 702 flere sygeplejersker. Men deres arbejde har betydning for mange andre led i sundhedsvæsnet, så det vil få en meget bredere effekt og påvirke arbejdet for andre faggrupper, siger Grete Christensen, der er formand for Dansk Sygeplejeråd. Det er ikke tilfældigt, hvordan Dansk Sygeplejeråd udvælger, hvilke 702 medarbejdere der skal strejke. Fagforbundet oplyser, at de områder, som vil blive ramt fra den 10. august, primært er kirurgi, anæstesi, opvågning, ambulatorier og nogle it-funktioner. Desuden rammes en del af de funktioner, som visiterer patienter videre til behandling andre steder. Indtil videre har strejken ramt forholdsvis bredt, men med udvidelsen går man endnu hårdere efter at ramme de planlagte operationer. - Det er områder, som gør, at det bliver væsentlig sværere at gennemføre de planlagte operationer, konstaterer Jakob Kjellberg. Sygeplejerskernes optrapning kommer på et tidspunkt, hvor situationen ifølge Jakob Kjellberg var låst fast. - Strejke har den funktion, at den skal være til gene for arbejdsgiver og i denne sammenhæng patienter, så de folkevalgte vil reagere på det, siger Jakob Kjellberg. - Men man må konstatere, at strejken indtil videre ikke har været et effektivt våben. Og så kan man enten vælge at fortsætte, hvilket er svært at sige giver mening, og så kan man stoppe, hvilket er lidt tidligt i processen. Derfor har man valgt en udvidelse. En optrapning kræver, at Dansk Sygeplejeråd giver besked til arbejdsgiverne fire uger før, og det er derfor, udvidelsen først sker den 10. august.",Karen Klærke,Indland,2021-07-12T18:45:00+00:00,https://www.dr.dk/nyheder/indland/702-ekstra-sygeplejersker-er-paa-vej-i-strejke-det-er-ikke-en-voldsom-udvidelse,DR
Sygeplejerskerne udvider strejke til fertilitetsområdet: 'Strejke på vores område er altid hårdt og rammer mennesker',Fra 25. august vil 215 sygeplejersker på blandt andet fertilitetsklinikker mangle grundet strejke.,Rammer en i forvejen sårbar målgruppe Stor indflydelse med få sygeplejersker Uvisheden er det værste,"Sygeplejerskerne udvider endnu engang strejken. Denne gang betyder det, at yderligere 215 sygeplejersker skal strejke fra 25. august. I forvejen strejker næsten 5.000 sygeplejersker rundt omkring i hele landet, og de seneste uger har budt på flere udvidelser. De 215 sygeplejersker arbejder hovedsageligt på fertilitetsklinikker. Strejken kommer til at gå ud over dem, som er indkaldt eller venter på indkaldelse til indledende undersøgelser og de første samtaler om fertilitetsbehandling, fordi ingen nye behandlingsforløb vil blive sat i gang. Og det er helt med vilje, at man har valgt et område, som har stor betydning for mange danskere, fortæller Grethe Christensen, der er formand for Dansk Sygeplejeråd. - Det er et område, der rammer rigtig mange mennesker hårdt. Det er ikke dem, vi egentlig ønsker at ramme, men vi ønsker at ramme de politikere, der har ansvaret for behandlingen. Den udvidede strejke rammer både kommuner og regioner. Du kan se, hvilke afdelinger, der rammes, her. Hos foreningen Ufrivilligt Barnløse lægger man ikke skjul på, at strejken kommer til at ramme deres medlemmer meget hårdt. Det fortæller Tina Teglgaard, der er fertilitetsterapeut og talsperson i Ufrivilligt Barnløse. - Det er virkelig en målgruppe, der i forvejen er meget sårbar og meget stresset, og som virkelig kommer i klemme i det her. Tina Teglgaard, der selv har været ufrivilligt barnløs, forklarer, at der ofte ligger en lang og hård proces forud for fertilitetsbehandlingen i det offentlige. - Før det har man ofte prøvet at få barn et år naturligt, og så har de været igennem private behandlinger med insemination og så gennem ventetid til det offentlige. Ofte har folk ventet to år for at komme i fertilitetsbehandling, siger hun. Derudover har fertilitetsklinikkerne ligesom mange andre afdelinger været påvirket af coronapandemien, hvorfor ventetiden kan have været endnu længere. For Dansk Sygeplejeråd handler den seneste strejkeudvidelse om at lægge pres på arbejdsgiverne og politikerne og ramme så bredt som muligt. - Vi forsøger at vælge nogle områder, hvor vi med ikke så mange sygeplejersker kan ramme bredt på nogle givne områder. Vi ved, at fertilitetsområdet betyder rigtig meget, og vi håber på den her måde at få politikerne i tale, siger Grethe Christensen. Risikerer I ikke at ramme mange mennesker, der er i nogle hårde forløb med ønsket om at få et barn? - Jo, det gør vi. Og det er vi selvfølgelig kede af, men strejker på vores område er altid hårdt og rammer mennesker. Vi er uddannet til at tage os af mennesker. Når vi ikke er der, så mangler der noget, Grethe Christensen. Danske Regioner skriver på Twitter, at man følger strejkens konsekvenser. - Vi ved, at det er meget generende for de borgere, der får udskudt deres tid. Konsekvenserne bliver fulgt - borgere, der berøres bliver kontaktet, og al livsvigtig aktivitet bliver selvfølgelig løst. Hos foreningen Ufrivilligt Barnløse støtter man op om sygeplejerskernes kamp for bedre vilkår - især da det i sidste ende vil betyde bedre behandling på fertilitetsklinikkerne. Hvornår strejken slutter ved ingen, og netop uvisheden er noget af det hårdeste for de ufrivilligt barnløse, forklarer Tina Teglgaard. - Der er så meget uvished i forvejen. Den er virkelig svær. Mange af dem, der har brug for lægelig hjælp, er oppe i alderen, så derfor er der også et biologisk ur, der tikker. Ifølge Dansk Sygeplejeråd vælger man områder, som ikke er livstruende. Det ændrer dog ikke på, at strejken får kæmpe betydning for manges hverdag, siger Tina Teglgaard. - Nej, det er ikke noget, man dør af. Men det tager en rigtig stor del af ens livsværdi. Det er så psykisk hårdt, som noget kan være.",Kevin Ahrens,Indland,2021-07-27T11:56:00+00:00,https://www.dr.dk/nyheder/indland/sygeplejerskerne-udvider-strejke-til-fertilitetsomraadet-strejke-paa-vores-omraade,DR
Sygeplejersker udvider strejken igen,,,,Laura Juul,,2021-07-19 00:00:00,https://www.dr.dk/nyheder/seneste/sygeplejersker-udvider-strejken-igen,DR
Sygeplejerske-strejke giver stor patientpukkel i Region Syddanmark: 'Vi er låst',Der er én medarbejder til at behandle alle henvisninger i hele regionen.,Behandlingsgaranti er ikke trumfkort DSR: Vi er klar til at fortsætte konflikten,"Torsdag eftermiddag ventede 764 patienter i Region Syddanmark på at blive sendt videre til behandling på privathospital. Og puklen af ventende patienter stiger dagligt. Der sidder nemlig kun én medarbejder og behandler regionens sager, fordi seks ud af de syv medarbejdere i den såkaldte visitationsenhed er sygeplejersker, der er udtaget til strejke. Den tilbageværende medarbejder, der ikke hører under Dansk Sygeplejeråds (DSR) overenskomst, kan behandle omkring 30 sager om dagen, men hver dag kommer der cirka 80 nye henvendelser. Det har gjort, at afdelingen holder lukket for telefonisk henvendelse, og borgerne kun kan komme i kontakt med afdelingen ved at udfylde en formular. Regionen er lige nu nået til at behandle sager indsendt 28. juni. Sender man en sag ind i dag, skal man regne med en ventetid på 4-6 uger. Og hvis man ser på antallet af sager, der er sendt videre til private behandlere på tværs af regionerne, står det klart, at Region Syddanmark er hårdest mærket af strejken på det område. Mads Haugaard, der er afdelingschef for kvalitet og forskning i Region Syddanmark, fortæller, at der ikke er tale om, hvad der kaldes førligheds- eller livstruende behandlinger. De sager, der lige nu står i kø, kan eksempelvis være operation af kunstig hofte, åreknuder eller øjenoperationer. - Jeg kan ikke rigtig sige så meget om, hvad folk kan gøre, for vi er låst af strejken. For på den ene side, så må vi ikke behandle patienterne, og på den anden side må vi heller ikke løse den opgave, som er udtaget til strejke. Jeg må ikke sætte andre medarbejdere til at passe visitationen, for det er konfliktramt arbejde, siger han. I Dansk Sygeplejeråd (DSR) er man ked af, at patienterne bliver ramt af strejken, men det er en nødvendighed, lyder det. - Det er selvfølgelig noget, jeg tænker rigtig meget over, og det er også derfor, at jeg håber, at de folk, der er fanget i krydsilden, trods situationen har forståelse for, hvorfor vi står her. Det er en situation, vi er blevet bragt i. Det er ikke patienterne, vi ønsker at ramme. Det er vores arbejdsgivere, men vi kan ikke gøre det anderledes, siger John Christiansen, der er kredsformand for Syddanmark i DSR. I forvejen er det højsæson for at videresende patienter til behandling i det private, fordi mange hospitaler lukker ned for operationer hen over sommeren. Og når den ene medarbejder, der sidder i Region Syddanmarks visitationsafdeling snart skal holde sommerferie, kommer der slet ikke til at være nogen til at videresende patienter til behandling i det private. Det er nemlig ikke tilladt at sætte andre til at udføre arbejde i strejkeramte afdelinger, og medarbejderen i afdelingen må heller ikke arbejde over for at løse flere af opgaverne. Det forklarer Nana Wesley Hansen, der er arbejdsmarkedsforsker ved Forskningscenter for Arbejdsmarkeds- og Organisationsstudier (FAOS). - Det er meningen, det skal gøre ondt på arbejdsgiverne og presse Danske Regioner, der skal opleve, at de ikke kan få løst de opgaver, som sygeplejerskerne normalt varetager, siger hun. Grunden til, at patienterne i første omgang kan henvises til privathospital, er, at der er behandlingsgaranti i Danmark. Men behandlingsgarantien kan ikke trumfe retten til strejke, siger Nana Wesley Hansen. - Vi har en dansk arbejdsmarkedsmodel, hvor løn og størstedelen af arbejdsvilkår bliver forhandlet ved overenskomst, og der har de forhandlingsberettigede organisationer ret til at benytte sig af konfliktvåben i perioder, hvor man forhandler. John Christiansen fortæller, at meningen med strejken er, at ramme arbejdsgiverne, hvor det gør ondt. Og det er blandt andet i visitationsafdelingerne. - I konflikten skal vi udtage ti procent af alle vores medlemmer både i det kommunale og det regionale område, og det er klart, at når vi går i kamp med vores arbejdsgiver, så vælger vi områder, hvor vi vurderer, at vi rammer vores modpart, arbejdsgiverne, hårdest muligt. Og derfor har vi valgt nogle af de knudepunkter, der er både på sygehuse, i kommuner og det regionale område, siger han. Men han og resten af DSR-medlemmerne er mere end klar til at komme tilbage på arbejde, hvis Danske Regioner og Kommunernes Landsforening (KL) kommer dem i møde. - Konflikten har varet i over tre uger nu, og vi er klar til at fortsætte. Vi håber, arbejdsgiverne snart kommer os i møde, men sker det ikke, så fortsætter vi. Ifølge Nana Wesley Hansen er der tale om en svær balancegang for DSR, der har behov for at ramme arbejdsgiverne hårdest muligt, men samtidig gerne skal beholde borgernes sympati. - Det er danske regioner, der er arbejdsgiver, men der sidder politikere bag, og de bliver altså mere pressede, hvis man har befolkningens opbakning. Så der er altid en balance i, at man ikke skal genere borgerne alt for meget, men samtidig skal man også presse arbejdsgiverne, siger hun. John Christiansen fortæller, at man på tværs af hele DSR lige nu kigger på, hvad der skal ske fremadrettet, hvis de ikke hører noget fra arbejdsgiverne. Kommer der et tidspunkt, hvor I vælger at genoptage arbejdet i det her knudepunkt i Region Syd? - Nej, det tidspunkt kommer ikke. Alle steder gælder det, at vi har varslet konflikt, og vores modpart kan bede om, at vi stiller et beredskab i forhold til akutte og uopsættelige ting, og der har vi fået at vide, at der ikke er behov for et beredskab der, og derfor er alle mand gået hjem.",Julie Astrid Thomsen,Penge,2021-07-11T04:45:00+00:00,https://www.dr.dk/nyheder/penge/sygeplejerske-strejke-giver-stor-patientpukkel-i-region-syddanmark-vi-er-laast,DR
"EM, corona og rejselyst får sygeplejerskestrejke til at drukne i medierne","Det er opsigtsvækkende, hvor lidt opmærksomhed sygeplejerskestrejken har fået, lyder det fra kommunikationseksperter. ",Kommunikationsekspert: En usynlig strejke DSR: Vi er i rigtig mange medier hver dag Sygeplejerskerne har været for utydelige i krav Ros til græsrødderne,"Med et swipe til højre på den populære dating-app tinder risikerer du ikke kun at møde en kommende flirt. For selvom profilteksten ""sød, kærlig og meget mere værd"", lyder som noget, der kunne blive til en potentiel god aften, så er det noget helt andet, Sheila Petersen, der står bag profilen, er ude efter. Nemlig at få flere danskere til at spærre øjnene op for sygeplejerskernes strejke, forklarer tinderprofilens ophavskvinde, der er sygeplejerske og tillidsrepræsentant på Rigshospitalet. - Vi har valgt at gå på tinder for at få aktivismen ind i 2021 og for at møde nogle andre end dem, vi møder, når vi demonstrerer andre steder i byen. Det er en måde at udvide kendskabet til vores strejke på. Men der er meget andet end sygeplejerskernes strejke, der har fyldt i danskernes bevidsthed. Det viser en undersøgelse, som analysebureauet Infomedia har lavet på vegne af DR. Infomedia har kigget på de største mediedagsordener igennem den seneste måned og sammenholdt dem med mediedækningen af sygeplejerskestrejken. Særligt EM i fodbold og coronahistorier om vaccination, test og delta-varianten har stjålet overskrifterne. Det genkender Sheila Petersen: - Der har været mange andre ting, der har taget fokus. Så selvfølgelig er det udfordrende at strejke på et tidspunkt, hvor folk har lyst til at koble af og have fokus på hyggelige og gode oplevelser, fortæller hun. Dansk Sygeplejeråds formand Grete Christensen kalder imidlertid tidspunktet for strejken ""fantastisk"". - Solen skinner, der er mange mennesker på gaden, og sygeplejerskerne kommer ud og får delt budskaberne, siger hun. Hun mener ikke, at andre dagsordener har skygget for sygeplejerskernes strejke. - Vi har ikke oplevelsen af, at vi har fået fjernet noget fra os. Vi synes, vi har været en del af det danske billede i denne tid, siger Grete Christensen. Helt anderledes er dommen dog hos to kommunikationseksperter, der har fulgt sygeplejerskernes strejke den seneste måned. - Jeg synes, det er opsigtsvækkende, at sygeplejerskerne får så lidt opmærksomhed, som de gør, lyder det fra Tine Lund-Bretlau, der er partner i kommunikationsbureauet White Cloud og har en fortid som pressechef i Femern A/S, Børns Vilkår og som særlig rådgiver for Marianne Jelved. - Det er desværre en usynlig strejke for sygeplejerskerne. Der er corona, rejsevejledninger, vi har en dejlig sportssommer, og det gør det nærmest umuligt for sygeplejerskerne at trænge igennem og få opbakning til deres konflikt, lyder det fra Troels Johannesen, der er selvstændig strategisk kommunikationsrådgiver. De strejkende sygeplejersker har ikke formået at gribe mediedagsordnen godt nok, og det er et problem, lyder det fra to kommunikationseksperter herunder. Og selvom medieomtale ikke er et succeskriterium for en strejke, så kan det alligevel få betydning for strejkens resultat, hvis strejken overskygges af andre dagsordener. - Jeg tror, at sygeplejerskerne taber kampen om den offentlige mening. Der er ikke ret mange mennesker at tale med, de får ikke særligt meget mediedækning, og deres budskab er uklart. Det gør det svært at lægge pres på politikerne, siger Tine Lund-Bretlau. - Man har et forklaringsproblem hos sygeplejerskerne i forhold til, at man ikke har været dygtige nok til at ramme med sine budskaber og gøre dem markante overfor danskerne, lyder det fra Troels Johannsen. Grete Christensen ønsker i interview med DR ikke at besvare spørgsmål om den konkrete Infomedia-undersøgelse, men kommer med følgende skriftlige svar på mail: - Det giver ingen mening at veje mediedækningen af sygeplejerskernes strejke op imod en sportsbegivenhed. Det er da klart, at internationale sportsevents som EM og Tour de France dækkes langt mere af medierne, fordi det har et stort publikum. Og da især under dette EM. Vi er utroligt glade for den store opbakning, vi får fra danskerne. Formanden vi dog gerne tale om den generelle mediedækning, og hun mener ikke, at strejken har været usynlig: - Når jeg kigger på vores medieovervågning de sidste fire uger, så har vi været i rigtig mange medier hver eneste dag, også i lokale medier. Samtidig er der utrolig mange aktiviteter på gader og stræder. Det er stort set ikke en by, hvor man ikke har set sygeplejersker gå i rødt. Én ting er mængden af omtale - noget andet er kvaliteten af den. Her peger begge kommunikationseksperter på, at dagsordnen har været mudret. Det gælder blandt andet på spørgsmålet om løn, som har været omtalt i mange medier. - Det er altid svært at tale om tal, løn, grundløn, bruttoløn og så videre. Og det er svært, når der går talkrig i den. Så giver det en mudret billede, og så er det svært at trænge igennem med sit hovedbudskab. Den præmis er Grete Christensen dog ikke enig i. - Jeg synes, vi har været meget klare i budskaberne omkring, hvorfor sygeplejerskerne har sagt nej. De ønsker noget mere i løn, og det synes jeg, vi er kommet meget tydeligt igennem med. I strejker for bedre løn, men der er ikke nogen konkrete tal på, hvad det er, I gerne vil opnå? - Vi går efter en højere grundløn, vi taler om, at vi er blevet forkert indplaceret i tjenestemandsreformen i 1969. Det er hovedbudskabet i denne her konflikt, og det tror jeg sådan set, at de fleste danskere har forstået. Men det kan måske være svært at forstå, hvor meget I egentligt gerne vil have. Er det 500 kroner mere i måneden, eller er det 5.000? - Jeg tænker, at det er en diskussion, vi skal have med arbejdsgiveren, når vi engang mødes om, hvordan vi får sygeplejerskerne tilbage på arbejde igen. Så det betyder? - Det er et underligt spørgsmål, for det er vel ikke det, befolkningen er interesseret i. Befolkningen er interesseret i, at vi får en højere løn og nogle bedre arbejdsvilkår. Hvor meget højere, lønnen skal være, skal vi og arbejdsgiverne finde ud af. Og meget tyder da også på, at sygeplejerskerne nyder generel opbakning i befolkningen. I meningsmålinger foretaget af Epinion for DR siger flertallet af de adspurgte, at de støtter strejken. Der er dog næsten ligeså mange, som hverken støtter eller er imod strejken. Ét sted er der dog også ros til sygeplejerskerne, og det er til de kampagner, som særligt aktivistiske sygeplejersker har kørt udenfor de traditionelle medier. - Det betyder rigtigt meget, at man har nogle græsrødder, der tager et selvstændigt initiativ og som kan kommunikere, siger Troels Johannesen. Selvom Sheila Petersen har taget alternative midler i brug for at sprede budskabet om strejken med sin tinder-profil, er hun ikke overrasket over, at sygeplejerskestrejken ikke har fyldt mere i medierne. - Det er udfordrende at strejke, når man er offentligt ansat. Det er svært at ramme sin arbejdsgiver med samme effekt, som man kan, hvis man arbejder på en knaldperlefabrik, hvor man bare kan stoppe produktionen. Vi skal stille med nødberedskaber. Det gør nok også, at det ikke bliver en ligeså interessant historie. Tingene kommer ikke på spidsen på samme måde. Men måske hjælper det at tage alternative midler i brug. På tinder vælter det i hvert fald ind med matches. - For nogle går der lige lidt tid, før de finder ud af, at man ikke søger en kæreste. Men alle tilbagemeldinger har været super positive.",Mikkel Jensen,Penge,2021-07-21T04:38:00+00:00,https://www.dr.dk/nyheder/penge/em-corona-og-rejselyst-faar-sygeplejerskestrejke-til-drukne-i-medierne,DR
,,,,,,,https://www.dr.dk/nyheder/tema/studieoptag-2021,DR
Frontpersonale fyret efter langtidssygemeldinger med coronasenfølger - ministre kaldt i samråd,,,,Lotte Sørensen,,2021-07-29 00:00:00,https://www.dr.dk/nyheder/seneste/frontpersonale-fyret-efter-langtidssygemeldinger-med-coronasenfoelger-minstre-kaldt,DR
Færre søger til velfærdsuddannelser: 'Det er virkelig en krise',"Der kommer til at være brug for sygeplejersker, lærere og pædagoger i fremtiden. Alligevel er antallet af optagne ikke steget. Det er problematisk, vurderer ekspert. ",Christiansborg drømmer om flere velfærdsuddannede Flere bliver klogere,"- Det er virkelig en krise og noget, som kan ramme os allesammen, hvis ikke man finder en eller anden form for løsning på det. Sådan siger uddannelsesredaktør på Politiken Jacob Fuglsang om den udvikling, der er sket med antallet af ansøgere til velfærdsuddannelser i Danmark. Meldingen kommer, fordi der i nat bliver givet besked til de 93.388 spændte studieansøgere, der har søgt ind på en videregående uddannelse. Men antallet af personer, der nu vil kunne se frem til at blive sygeplejerske, pædagog eller lærer, er altså ikke steget de seneste år. For selvom sygeplejerske er den næstmest søgte uddannelse, så er antallet af ansøgere faldet de seneste år. Det samme billede gælder for lærer og pædagog. - Ser man på søgningen til uddannelserne, så er den faldet over hele linjen. Ser man på optaget, så er det stagneret. Det ligger mere eller mindre, hvor det har ligget i mange år, fortæller Jacob Fuglsang. I Folketinget er der et ønske om, at mængden af arbejdskraft på netop velfærdsområderne øges. Det skyldes blandt andet, at der kommer flere børn og flere ældre, der får brug for både dagpleje og sygepleje. - Håbet fra politisk side er langt flere! For der er brug for så mange, som der er. Der er allerede nu mangel på uddannede lærere, der er allerede meget stor mangel på pædagoger derude, siger Jacob Fuglsang. Og det, at antallet af ansøgere falder år efter år, er det, der skaber problemer i fremtiden, siger Jacob Fuglsang. Også selvom lærer, sygeplejerske, pædagog og socialrådgiver alle er på top-20 over de mest søgte uddannelser. - Det er rigtigt, at det er kæmpe uddannelser, men det er også uddannelser, der er et enormt behov for i samfundet. Både fordi der er nogen, der skal pensioneres, men også fordi vi allerede nu mangler arbejdskraft på flere af områderne. Samme udvikling noterer uddannelses- og forskningsminister Ane Halsboe-Jørgensen sig. - Det modsvarer desværre ikke de store ambitioner, regeringen har på velfærdssamfundets vegne, siger hun og uddyber - Det vil sige, at når vi foreksempel gerne ser flere pædagoger til vores mindste børn i daginstitutionerne, så har vi også brug for at uddanne nogen flere. Derfor havde jeg da gerne set, at vi i stedet for at optage 4.800 nye studerende påpædagoger var kommet endnu højere op. Men der er også godt nyt at hente i tallene for ansøgninger og antallet af optagede, vurderer Jacob Fuglsang. - For det første er det altid glædeligt for en uddannelsesredaktør, at så mange søger og så mange kommer ind. 67.425 vil nemlig i nat få besked om, at de er kommet ind på en videregående uddannelse. I alt har 93.388 søgt ind. Og det er det næsthøjeste antal optagne nogensinde. Kun overgået af tallet fra sidste år, hvor 69.529 fik den glædelige nyhed. - Så bliver vi jo klogere allesammen, påpeger Jacob Fuglsang med henvisning til, at så mange tusinder nu kan sætte sig på skolebænken for at lære nyt. Lige så positiv er han over, at IT-området har formået at rekruttere kvinder til deres uddannelser: - Selvom der er en tilbagegang på IT-området, som bekymrer rigtig mange, ikke mindst i erhvervsorganisationer, så er det faktisk lykkedes at få flere kvinder til at søge ind på de uddannelser og ligesom skære igennem hørmen af pizzabakker og colaer ude i IT-sektoren. Og det er godt for en sektor, der ellers ligesom velfærdssektoren er i stor risiko for manglende arbejdskraft i fremtiden: - Det er der jo perspektiv i, fordi det på længere sigt kan afhjælpe en mangel, der faktisk er i samfundet, slutter Jacob Fuglsang.",Cecilie Frederiksen,Indland,2021-07-27T18:45:00+00:00,https://www.dr.dk/nyheder/indland/faerre-soeger-til-velfaerdsuddannelser-det-er-virkelig-en-krise,DR
Fik du afslag på din studieansøgning? Her er fem gode råd,Find årsagen. Søg vejledning i god tid. Og lad være med at gå i panik. ,,"Måske modtog du i dag et afslag på din studieansøgning. Det kan betyde bristede drømme og modløshed. Men hvad kan du gøre? Den nationale vejledningsinstitution Studievalg Danmark kommer her med fem gode råd til de studieansøgere, som ikke kom ind på en videregående uddannelse: Ifølge Studievalg Danmark er det en god idé at finde ud af, hvorfor du ikke blev optaget på uddannelsen. Blev adgangskvotienten for høj? Gik optagelsesprøven ikke, som den skulle? Skal du kvalificere din kvote 2-ansøgning? Årsagen til dit afslag kan nemlig hjælpe dig videre med, hvad du skal gøre næste gang. - Du skal også undersøge, om det overhovedet kan betale sig at søge ind på den samme uddannelse igen. Du må se dig selv i øjnene og være realistisk, siger direktøren i Studievalg Danmark, Mathilde Tronegård. Hvis du meget gerne vil starte på en uddannelse nu, kan du tjekke de ledige studiepladser eller overveje en erhvervsuddannelse. Du reflekterede sikkert en hel del, da du skulle vælge uddannelse, og den refleksion kan du muligvis bruge til at finde et lignende eller helt andet studie at søge ind på. - Men søg kun ind på en uddannelse, som interesserer dig, og hvor du kan se dig selv blive tilfreds og dygtig. Selvom du ikke har lang tid til at overveje dit næste træk, så tænk dig om. Lad være med at gå i panik, siger Mathilde Tronegård. Du kan finde listen med uddannelserne, der har ledige studiepladser, på Uddannelses- og Forskningsministeriets hjemmeside. Det er en god idé at begynde tidligt med at overveje, hvordan du kan kvalificere dig til næste gang, du skal søge ind på en uddannelse. Skal du eksempelvis søge ind via kvote 2, kan du orientere dig om kvote 2-kriterierne på uddannelsesstedets hjemmeside. - Vær grundig, for uddannelserne kan have meget forskellige kriterier, forklarer Mathilde Tronegård. Klarede du derimod ikke optagelsesprøven, kan du naturligvis forsøge igen. - Men overvej, om du kan gøre noget aktivt for at forbedre dine chancer til prøven, siger Mathilde Tronegård. Måske skal du tænke bredere ved at overveje en anden uddannelse eller en anden studieby. Ifølge Studievalg Danmark kan man ofte finde alternativerne ved eksempelvis at zoome ind på den faglighed, man gerne vil arbejde med. - Sørg for at have flere drømme. Der findes sandsynligvis flere spændende veje for dig, end du tror. På den måde får du flere mulige uddannelser, som du ville blive glad for, siger Mathilde Tronegård. Et afslag kan sagtens være forbundet med usikkerhed om, hvordan du skal komme videre, og det kan resultere i rigtig mange spørgsmål. Du skal sandsynligvis lige sunde dig. Og det er fint. Men rådet fra Studievalg Danmark vil alligevel lyde: ‘Søg vejledning i god tid’. - Mange kommer alt for sent, og pludselig er der ikke tid nok til at kvalificere sig eller overveje de alternative uddannelsesmuligheder, siger Mathilde Tronegård. Du kan søge vejledning hos Studievalg Danmark, eVejledning eller henvende dig direkte til uddannelsesstederne.",Henrika Hermann Hansen,Indland,2021-07-28T08:48:00+00:00,https://www.dr.dk/nyheder/indland/fik-du-afslag-paa-din-studieansoegning-her-er-fem-gode-raad,DR
Cykellegende tester: Hvor vild er en højteknologisk racercykel?,Kan en topmoderne Tour de France-cykel køre fra en gammel stålracer? Brian Holm tester.,,,Christian Klein,Indland,2021-07-09T03:42:00+00:00,https://www.dr.dk/nyheder/indland/cykellegende-tester-hvor-vild-er-en-hoejteknologisk-racercykel,DR
Landbrugsstyrelsen: Tjek frugt og grønt for skadedyr,,,,Mathias Oldager,,2021-07-16 00:00:00,https://www.dr.dk/nyheder/seneste/landbrugsstyrelsen-tjek-frugt-og-groent-skadedyr,DR
"Færre vil tage sig af børn og syge: 'De her tal er virkelig, virkelig et wakeup-call'",Antallet af ansøgere til de fire største velfærdsuddannelser falder. ,Pædagoguddannelsen særligt hårdt ramt Minimumsnormeringer presser institutionerne Brug for politisk handling nu S lover handling,"Færre drømmer om at blive sygeplejerske, lærer, socialrådgiver og pædagog. Det er billedet, efter at Uddannelses- og Forskningsministeriet mandag har offentliggjort tallene for, hvilke uddannelser flest har søgt ind på i år. Siden 2016 er de fire store såkaldte velfærdsuddannelser blevet mindre populære blandt dem, der søger ind på en videregående uddannelse. Og den negative tendens forsætter altså, viser de nye tal. Det er et 'enormt problem,' siger Stina Vrang Elias, som er direktør for Tænketanken DEA, der følger uddannelsesområdet tæt. - Jeg er dybt bekymret, og jeg havde håbet på noget andet og bedre for Danmark, siger hun og tilføjer: - De her tal er virkelig, virkelig et wakeup-call til, at nu skal vi have sat ind og få undersøgt, hvordan vi ændrer det her mønster. Også Camilla Wang, som er rektor på Professionshøjskolen Absalon, der har uddannelser i en rækkke sjællandske byer, er bekymret. Hun hæfter sig ved, at ansøgertallene ikke kun har været dalende ét år. - Vi ser jo ikke bare, at velfærdsuddannelserne falder med fire procent et enkelt år for så at rette sig op. Det er en udvikling, som bare går den helt forkerte vej, siger rektoren, der også er næstformand for Danske Professionshøjskoler. Hun henviser også til, at vi frem mod 2030 går ind i en periode med mindre ungdomsårgange, men samtidig kommer der ifølge hende flere små danske børn og flere ældre. Det er netop de grupper som for eksempel pædagoger, lærere og sygeplejersker tager sig af, pointerer hun. - Når vi kobler de mindre ungdomsårgange med, at de faldende ansøgertal har stået på så længe, så ser vi ind i noget, der næsten kan være hel katastrofe, siger Camilla Wang. Én af de uddannelser, som er særligt hårdt ramt, er pædagoguddannelsen. I 2016 satte 7.195 ansøgere kryds ved pædagoguddannelsen som deres førsteprioritet. I 2021 har 5.644 personer haft pædagoguddannelsen som deres førstevalg. Det svarer til et fald på næsten 22 procent på seks år. Og det vækker bekymring blandt en række dagtilbudsledere, DR har talt med. Her har man nemlig allerede nu svært ved at skaffe uddannede pædagoger. - Vi kan sagtens få masser af uuddannede, men det er ikke det, vi har brug for. Vi har brug for kvalificerede medarbejdere, der kan gå ind i arbejdet med børnene på en helt anden måde, end man kan, når man ikke er uddannet, siger Mette Steen Sørensen, som er leder af Kolt Hasselager Dagtilbud, der ligger godt ti kilometer uden for Aarhus Centrum. Derfor er hun trist over at se, at ansøgertallene fortsætter med at falde til pædagoguddannelsen. - Jeg tænker, det er ærgerligt. Det er ærgerligt for vores fag, og det er rigtig ærgerligt for vores børn, siger hun. De kommende år er der udsigt til, at landets børnehaver og vuggestuer får brug for endnu flere uddannede pædagoger. Det skyldes blandt andet, at der er indført nye regler om minimumsnormeringer. Aftalen om minimumsnormeringer betyder, at der senest i 2024 skal være minimum én pædagogisk medarbejder per tre vuggestuebarn og mindst én pædagogisk medarbejder om seks børnehavebørn. Det uden at andelen af uddannet personale i daginstitutionerne må falde. Ifølge Undervisningsministeriet svarer de penge, der er sat af til minimumsnormeringer, til, at der i 2024 vil være 3.900 flere pædagogiske medarbejdere i landets børnehaver og vuggestuer. Tallet er dog behæftet med betydelig usikkerhed. For eksempel er der ikke taget højde for et stigende børnetal i beregningerne, oplyser ministeriet. I Aarhus Kommune, hvor det dagtilbud, Mette Steen Sørensen er leder af, ligger, viser kommunens egne beregninger, at kommunen om fem år vil have brug for 600 flere medarbejdere med en pædagogisk uddannelse. Det kan for eksempel være uddannede pædagoger og pædagogiske assistenter. Men Thomas Medom (SF), som er børne- og ungerådmand i Aarhus Kommune, har svært ved at se, hvor han skal finde de ekstra medarbejdere. - Lige nu får vi få ansøgere til vores pædagogstillinger, og allerede nu er det nogle gange nødvendigt at lave genopslag på stillingerne. Det er en kæmpestor problemstilling, siger han og tilføjer: - Vi ser ind i, at vi kan blive nødt at ansætte mere ufaglært arbejdskraft, og det vil vi meget nødig, for det betyder altså noget for kvaliteten. Derfor er han også ærgerlig over, at ansøgertallene til pædagoguddannelsen nu falder for sjette år i træk. - Det er alvorligt. Vi har brug for alle gode kræfter nu for at sikre, at flere søger mod de pædagogiske uddannelser. Det er ikke noget, de enkelte kommuner eller uddannelsesinstitutioner kan løse alene. Vi har brug for, at alle parter samles om samme bord, mener Aarhus-rådmanden. Tænketanken DEA har netop lavet en ny analyse, som undersøger de unges uddannelsesvalg gennem de seneste femten år. Analysen viser, at antallet af ansøgere til landets videregående uddannelser generelt er steget det seneste årti. Det gælder også for det, der bliver kaldt de fire store velfærdsuddannelser; pædagog-, sygeplejerske-, lærer- og socialrådgiveruddannelsen. Men i 2016 sker der en ændring. Her begynder søgningen til de store velfærdsuddannelser at dale. Faldet er størst for pædagoguddannelsen. - Det er et enormt problem for vores samfund. Man kan måske godt forestille sig, at vi skal rekruttere en molekylærbiolog eller en it-ingeniør fra udlandet, men at forestille sig, at vi skal ud at finde lærere og pædagoger, som ikke er uddannet i Danmark, tror jeg, vil være virkelig svært, siger Stina Vrang Elias, direktør ved DEA. Hun mener, at tiden for alvor er inde til at se på, hvordan særligt pædagoguddannelsen bliver gjort mere attraktiv i de unges øjne. For eksempel opfordrer hun til, at man bliver bedre til at formidle, hvad pædagogjobbet går ud på, og hvor stor betydning det har. Ligesom hun også mener, der skal postes flere penge i selve uddannelsen. - Og så handler det også om at se på de arbejdsvilkår, der venter, når man er færdiguddannet. Der er mange greb, vi skal skrue på, vurderer DEA-direktøren. Også Camilla Wang fra Danske Professionshøjskoler efterlyser politisk handling nu. Hun opfordrer politikerne på Christiansborg til at tage initiativ til at lave en national rekrutteringsplan for velfærdsuddannelserne. - Vi er nødt til at gå helt tilbage til folkeskolerne og ungdomsuddannelserne for at se på, hvordan vi allerede der får vakt en interesse for de her fag, siger hun. - Vi skal virkelig 360 grader rundt om de her uddannelser. Det er ikke bare en skrue, der skal skrues på, men flere samtidig, mener hun. På Christiansborg hæfter Socialdemokratiets forsknings- og uddannelsesordfører, Bjørn Brandenborg, sig ved, at pædagog- og sygeplejerskeuddannelserne trods tilbagegangen stadig er de to mest søgte uddannelser i Danmark. Han henviser samtidig til, at regeringen allerede har sat 170 millioner kroner ekstra af til pædagoguddannelsen. Ligesom der er sat gang i en evaluering af uddannelsen, som lander til efteråret. Han lover dog, at der er flere tiltag på vej for at sikre nok lærere, sygeplejersker, pædagoger og socialrådgivere til fremtiden. - Vi er ni partier i Folketinget, som for nylig har indgået en aftale om at sikre uddannnelser i hele landet. Vi kommer også til at se på, hvordan vi styrker ikke bare pædagoguddannelsen, men velfærdsuddannelserne generelt, siger han.",Trine Hørlyck Bech,Indland,2021-07-05T18:53:00+00:00,https://www.dr.dk/nyheder/indland/faerre-vil-tage-sig-af-boern-og-syge-de-her-tal-er-virkelig-virkelig-et-wakeup-call,DR
Tjekkiet giver to ekstra feriedage til vaccinerede offentligt ansatte,,,,Lotte Sørensen,,2021-07-30 00:00:00,https://www.dr.dk/nyheder/seneste/tjekket-giver-ekstra-feriedage-til-vaccinerede-offentligt-ansatte,DR
Læge eller fysioterapeut? Blodpropundersøgelser skifter hænder,"På Slagelse Sygehus har personalemangel ført til, at det nu er fysioterapeuter, der undersøger patienter for blodpropper i arme og ben.  ",Tryggere og hurtigere for patienterne Fysioterapeuternes nye rolle er også en fordel for lægerne,"Når blodpropper opstår i armen eller benet, kan det ende med flere timers ventetid på behandling, fordi der er mangel på sygeplejersker på hospitalernes akut-afsnit. Men det vil de nu gøre op med på Slagelse Sygehus. Her overtager fysioterapeuterne som det første sted i landet de patienter, der skal behandles for blodpropperne. Casper Høj Madsen har i det seneste halvandet år arbejdet som fysioterapeut på Slagelse Sygehus, og han er ikke nervøs for den nye opgave. - Det er jo et stort ansvar, men et ansvar, vi som fysioterapeuter godt kan løfte. Vi har en god uddannelse, hvor vi er uddannet i klinisk undersøgelse, siger han. Derfor har der været nok at se til for Casper Høj Madsen for at blive klar til den nye rolle. - Opstarten kan være forvirrende, men efterhånden hænger det godt sammen. Der er selvfølgelig noget vej til, det bliver helt optimalt, siger han og fortsætter. - Der er mange, der skal kommunikere sammen om det her projekt, og du bliver bragt ud af din komfortzone og prøver noget nyt. Det er spændende, men hårdt. En af dem, der har ligget på den blå briks på Slagelse Sygehus for at blive undersøgt for blodpropper, er 81-årige Bent Jensen fra Gerlev. Og selvom det var en fysioterapeut i stedet for en læge, der undersøgte hans ben, så er han ikke utryg. - Det var fint for mig. Jeg synes, det var meget professionelt, så det kan de roligt skifte om på for min skyld, siger han og tilføjer. - Hvis de kan deres kram, så gør det ikke noget. De bliver formentlig uddannet til det oveni deres anden uddannelse. Samtidig kommer patienter som Bent Jensen også meget hurtigere igennem systemet og kan få afklaring på deres videre forløb. Og det er godt for både patienter og for driften af sygehuset. Det fortæller Jes Niels Braagaard, der er ledende overlæge på sygehusets akutafdeling: - Vi skal selvfølgelig ikke spilde patienternes tid unødigt. Og vi skal heller ikke bruge unødige ressourcer på at have patienter liggende her i længere tid end højst nødvendigt. Det optager både sengeplads og personaleressourcer, så for at optimere hele processen, har vi valgt at prøve den her model. Og fysioterapeut Casper Høj Madsen oplever da også, at patienterne får mindre ventetid end tidligere. - Vi kan ultralydsscanne her på stedet med det samme. Så vi kan få en diagnose eller få afkræftet en blodprop i benet meget hurtigere, end vi kunne før. Tidligere skulle patienterne komme igen over to dage, men her kan vi klare alt på én gang, og dermed bliver forløbet lidt mere smidigt, siger han. Selvom fysioterapeuterne på Slagelse Sygehus har overtaget scanningsopgaverne fra lægerne, mener Casper Høj Madsen ikke, at han tager arbejdet fra dem. Tværtimod ser han det som et samarbejde og en hjælp til både læger og patienter, at han kan tage sig af ultralydsscanningerne. - Det handler om, at vi som faggrupper arbejder sammen for patients bedste. Der har til tider været lange ventetider heroppe, og der kan vi hjælpe og sørge for, at forløbet kan blive mere smidigt, siger han og tilføjer: - Så vi fratager ikke lægens arbejde, vi bakker bare op. Og det er jo lægen, der til slut tager stilling til patients forløb, vi er jo bare en del af processen. Fysioterapeuterne står dermed ikke alene med ansvaret for patienterne, men kan trække på lægerne, når der er brug for det, fortæller Casper Høj Madsen: - Jeg har jo altid et sikkerhedsnet. Er jeg i tvivl, kan jeg altid diskutere det med lægen. Synes jeg ikke, at min ultralydsundersøgelse er tilstrækkelig, har jeg mulighed for at henvise dem vores radiologiske afdeling. Så jeg har hele tiden mulighed for at få backup og støtte. Også hos hjertelægernes selskab – Dansk Cardiologisk Selskab – er man positive overfor, at fysioterapeuterne får opgaven med at undersøge patienter for blodpropper. For selvom de dermed overtager en del af lægernes arbejde, så giver det god mening med visse afgrænsede opgaver. Det mener Jacob Thorsted Sørensen, der er næstformand i Dansk Cardiologisk Selskab og overlæge på Afdeling for Hjertesygdomme på Århus Universitetshospital: - Lige nu er der jo arbejde nok til de relativt få læger, der er. Så hvis der er nogle af de opgaver, der trygt og med god oplæring, kan overtages af andre faggrupper, så er der jo sådan set god fornuft i, at man uddelegerer det. Så får lægerne dermed tid til nogle af de opgaver, der ikke kan uddelegeres. Selvom Slagelse Sygehus er det første sted i landet, der lader fysioterapeuterne stå for ultralydsscanningerne, så har man allerede lignende ordning på Aalborg Universitetshospital i Farsø, hvor det dog i stedet er sygeplejerskerne, der har overtaget opgaven.",Dorte Krogsgaard,Sjælland,2021-07-09T03:41:00+00:00,https://www.dr.dk/nyheder/regionale/sjaelland/laege-eller-fysioterapeut-blodpropundersoegelser-skifter-haender,DR
"Her er årets ti mest søgte uddannelser: 'Jeg så meget gerne, at flere havde søgt velfærdsuddannelserne'",Især på sygeplejerskeuddannelsen er ansøgningstallet faldet. ,Sygeplejerskeuddannelsens popularitet falder Tallene kan ændre sig endnu,"Igen i år er pædagoguddannelsen og derefter sygeplejerskeuddannelsen klassens mest populære, når det kommer til studievalg, viser en opgørelse af dagens ansøgninger til videregående uddannelser. Da muligheden for at søge en studieplads lukkede klokken 12 i dag, havde 5.644 personer sat pædagoguddannelsen som deres førsteprioritet. Men selvom uddannelsen er dagens topscorer, er ansøgningstallet faldet siden sidste år. Psykologuddannelsen er en af undtagelserne. Her er der kommet otte procent flere ansøgninger i forhold til sidste år, og dermed er studiet årets højdespringer her i top ti. Du kan se resten af landets mest ombejlede uddannelser her. Pædagog-, sygeplejerske-, folkeskolelærer- og socialrådgiveruddannelsen har tilsammen fået tilnavnet 'de fire store velfærdsuddannelser'. Men de ser ud til at skrumpe ind. Imens har Regeringen og et bredt flertal i Folketinget for godt en uge siden aftalt en målsætning om at oprette 1.000 ekstra velfærdsuddannelser. - Jeg så meget gerne, at flere havde søgt de her pladser. Vi er meget opmærksomme på, at det er nogle vigtige uddannelser, som skal prioriteres og styrkes, så folk også søger dem i fremtiden, siger Socialdemokratiets uddannelsesordfører, Bjørn Brandenborg. Især sygeplejerskeuddannelsens popularitet er dalet siden sidste år. Antallet af ansøgere er faldet med otte procent, og det bekymrer på VIA University College, som står for velfærdsuddannelserne i Region Midt. - Det er bestemt meget bekymrende. Vi ved fra analyser, at vi kommer til at mangle rigtig mange tusinde sygeplejersker alene i vores region i løbet af de næste fem til ti år, siger rektor Harald Mikkelsen. Han har holdt øje med ansøgningerne til VIA University College de sidste par uger. - På sygeplejerskeuddannelsen kan vi inden for de sidste tre uger se, at der har været en kraftig opbremsning i ansøgningerne. Og det tilskriver jeg sygeplejerskernes strejke. Socialdemokratiet og Bjørn Brandenborg vil gøre mere for, at folk også søger velfærdsuddannelserne i fremtiden. - Vi vil skabe en større adgang til velfærdsuddannelser i hele landet. Så flere, måske dem som ikke er kommet med på uddannelsesvognen endnu, kan få sig en uddannelse, siger han. - Derudover vil vi styrke uddannelserne. Der kommer en evaluering af pædagoguddannelsen til efteråret, og vi har sat gang i et arbejde om læreruddannelsen. Dagens tal dækker over, hvad folk har søgt som førsteprioritet. Men ikke alle studiesøgende kommer ind på lige netop dét, de har sat øverst på ønskelisten. Og det giver rektor Harald Mikkelsen forhåbninger. Når de kommende læseheste den 28. juli får svar på, hvor de er blevet optaget, oplever Harald Mikkelsen, at nogle søger nye veje. Blandt andet mod VIA University College. - Vi kan ikke vide helt endnu, om vi kommer til at mangle studerende på velfærdsuddannelserne. Men hvis vi gør, så er det rigtig, rigtig uheldigt, siger han. Der er ellers nok studiesøgende at tage af. I alt har 93.388 personer ansøgt om at få en studieplads i år.",Rebecca Christie,Indland,2021-07-05T16:25:00+00:00,https://www.dr.dk/nyheder/indland/her-er-aarets-ti-mest-soegte-uddannelser-jeg-saa-meget-gerne-flere-havde-soegt,DR
Se billederne: Dele af London oversvømmet efter voldsomt regnvejr,,,,Ida Meesenburg,,2021-07-25 00:00:00,https://www.dr.dk/nyheder/seneste/se-billederne-dele-af-london-oversvoemmet-efter-voldsomt-regnvejr,DR
"Konflikten er slut: Folketinget vedtager indgreb, der stopper sygeplejerskernes strejke","Regeringen og et flertal i Folketinget har valgt at stoppe konflikten, så sundhedsvæsnet kan komme tilbage til normal drift.",Vil ikke love ekstra penge Strejke siden juni,"Konflikten på sygeplejerskeområdet er slut. Det står klart, efter at Folketinget i dag har vedtaget det indgreb i konflikten, som regeringen præsenterede i onsdags. Indgrebet træder i kraft i morgen, og dermed bliver det altså afslutningen på omkring ti ugers strejke. Med indgrebet tager regeringen den såkaldte mæglingsskitse, som forligsmanden havde forsøgt at få parterne til at blive enige om, og gør den til lov. Den har sygeplejerskerne selv afvist to gange. Indgrebet giver sygeplejerskerne en lønstigning på godt fem procent over tre år. Samtidig har man besluttet at nedsætte en lønstrukturkomité, der skal se på lønstrukturerne i det offentlige og på ligeløn. Indgrebet er stemt igennem i Folketinget af et flertal bestående af regeringen, Venstre, De Radikale, De Konservative, Nye Borgerlige og Liberal Alliance. Dansk Folkeparti, SF, Enhedslisten, Alternativet, Kristendemokraterne og løsgængerne i Frie Grønne stemte imod. Det var beskæftigelsesminister Peter Hummelgaard (S), der stod i spidsen for regeringens indgreb. - Vi er ærgerlige over, at det kommer hertil. Jeg har hele tiden ment, at det var alle politikeres rolle at blande sig mest muligt udenom konflikten og lade parterne løse det selv. - Men da det stod klart, at omkostningen for patienter og sundhedsvæsnet var tiltagende, og at begge parter anså det for at være en fastlåst situation, havde regeringen ikke andet valg, sagde han inden afstemningen i folketingssalen i dag. Lovindgrebet har været diskuteret heftigt i folketingssalen både i går og i dag. Her har de partier, der var modstandere af indgrebet, blandt andet forsøgt at få regeringen til at love, at man er klar til at tilføre ekstra penge til løn i det offentlige, hvis lønstrukturkomitéen vurderer, at det er nødvendigt. Men det har de ikke kunnet få regeringen til at love. Det er for tidligt at sige noget om, når man ikke kender komitéens konklusioner, lyder det fra regeringen. Konflikten på sygeplejerskernes område startede i juni, da sygeplejerskerne stemte nej til den overenskomst, der var forhandlet på plads for de offentligt ansatte. Resten af faggrupperne i det offentlige stemte ja til overenskomsterne. Siden 19. juni har sygeplejerskerne så været i strejke. Ikke alle sygeplejersker, da de i vidt omfang udgør et nødberedskab i samfundet, fordi eksempelvis meget af driften på hospitaler er nødt til at køre videre. Antallet af strejkende sygeplejersker er blevet udvidet undervejs, og her mod slutningen af konflikten har omkring 5.500 sygeplejersker været i strejke. Men det slutter altså i morgen, når regeringens indgreb i konflikten træder i kraft, og strejken stopper.",Emil Eller,Politik,2021-08-27T10:13:00+00:00,https://www.dr.dk/nyheder/politik/konflikten-er-slut-folketinget-vedtager-indgreb-der-stopper-sygeplejerskernes,DR
Sygeplejersker styrer mod rekordlang strejke – og nu udvider de den,"Flere sygeplejersker nedlægger arbejdet i strejken, der trækker ud.",Patienter rammes Kapløb med tiden,"Ingen offentligt ansatte har strejket så mange gange som sygeplejerskerne gennem de seneste årtier. Denne gang har strejken kurs mod at blive den længste nogensinde for sygeplejerskerne, der er i konflikt på ottende uge uden udsigt til en løsning. - Det er en fastlåst situation, siger arbejdsmarkedsforsker Laust Høgedahl fra Aalborg Universitet. Natten til tirsdag udvides strejken. Det er varslet, at yderligere 700 sygeplejersker nedlægger arbejdet. De kommende uger vil flere slutte sig til dem. Cirka 10 procent af landets sygeplejersker strejker. Den seneste og hidtil længste sygeplejerske-konflikt var i foråret 2008, og dengang varede strejken 58 dage, før der til sidst blev indgået forlig med arbejdsgiverne om højere løn. Den nuværende strejke har varet 52 dage. Der er ingen meldinger om forhandlinger mellem lønmodtagerne og arbejdsgiverne, og regeringen har hidtil afvist at afslutte strejken med et lovindgreb. Netop tilbagevendt fra sommerferie skrev statsminister Mette Frederiksen på Facebook, at konflikten er lovlig, og at Christiansborgs politikere bør afholde sig fra at udtale sig om den, mens beskæftigelsesminister Peter Hummelgaard i Børsen har konstateret, at regeringen ingen planer har om et indgreb. - Vi er på vej mod at tangere rekorden fra 2008. Det har været svært at få gang i forhandlingerne, fordi arbejdsgiverne i regionerne og kommunerne, er bundet økonomisk på hænder og fødder, og fordi sygeplejerskernes krav om, hvad de vil kunne stemme ja til, ikke er klare. Samtidig har der været sommerferie, og det har gjort det svært at lægge et politisk pres og få regeringen til at reagere i stedet, vurderer Laust Høgedahl. Strejken har betydet en del aflysninger og udskydelser for patienter. Knap 50.000 behandlinger er blevet udskudt siden 19. juni på hospitaler landet over. Mange af aflysningerne gælder knæ- og hofteoperationer, mens al livsvigtig og akut behandling kører videre som normalt som følge af det lovpligtige nødberedskab. Omfanget af aflysninger er dog et godt stykke fra antallet i 2008, hvor flere sygeplejersker havde nedlagt arbejdet, og hvor strejken ikke løb over en ferieperiode med neddroslet aktivitet, sådan som det indtil videre har været tilfældet i den aktuelle konflikt. Laust Høgedahl mener, at vi de kommende uger vil komme til at høre mere om konsekvenserne for patienterne. - Nu er sommeren ved at være ovre, hospitalerne skal igen køre med mere normal drift, de nye strejkevarsler træder i kraft og flere sygeplejersker vil strejke de kommende uger. Det vil skabe opmærksomhed, siger han. I 2008 endte de godt otte ugers strejke med op mod 400.000 udskudte behandlinger, der siden skulle arbejdes væk. Strejken giver også sygehusene problemer med at få udskrevet færdigbehandlede patienter, der skal videre til forløb i kommunerne, fordi sygeplejersker, der skal stå for for eksempel den videre visitering, har nedlagt arbejdet, og patienter risikerer at strande i hospitalssenge, som de egentlig skulle videre fra. Det har betydet overbelægning på flere hospitaler. Feriens afslutning kan bringe nyt fokus på konflikten, som nogle iagttagere hen over sommeren har kaldt ”den glemte strejke”, fordi sommervejr og sportsbegivenheder er løbet med befolkningens opmærksomhed. - Strejken vil få ny opmærksomhed nu, også fordi den vokser, men det vil også koste for sygeplejerskernes strejkekasse, siger Laust Høgedahl. Afgørende for sygeplejerskerne er nemlig, hvor længe de har penge til at fortsætte konflikten. - Det er et kapløb mod tiden for sygeplejerskerne. Spørgsmålet er nu, hvor længe de kan holde ud, og hvad de har økonomi til, siger Laust Høgedahl og vurdere,r at det netop var en presset strejkekasse, der i 2008 fik sygeplejerskerne til forhandlingsbordet igen. Ved strejkens begyndelse havde Dansk Sygeplejeråd cirka en halv milliard kroner i den såkaldte garantifond til at betale de strejkende medlemmers løn. Det fik eksperter til at vurdere, at sygeplejerskerne havde penge til at strejke mindst otte uger.","Af DR’s
økonomikorrespondent Casper Schrøder",Penge,2021-08-09T16:16:00+00:00,https://www.dr.dk/nyheder/penge/sygeplejersker-styrer-mod-rekordlang-strejke-og-nu-udvider-de-den,DR
Strejke udløser feriepukkel: Sygeplejersker har tusindvis af feriedage til gode,De strejkende sygeplejerskers ferie skal afvikles inden nytår og skaber bemandingsudfordringer.,Styrelse: Efterslæb på omkring to år,"På lørdag trækker landets strejkende sygeplejerskerne efter alt at dømme i arbejdstøjet igen. Det sker, hvis et flertal i Folketinget beslutter at stoppe den verserende overenskomstkonflikt med et lovindgreb. Men sundhedsvæsenet vender ikke tilbage for fuld styrke, for de strejkende sygeplejersker har op til fire ugers sommerferie til gode, som skal afvikles inden nytår. Hos Hospitalsenheden Vest, som består af Regionshospitalerne i Herning og Holstebro, har de strejkende sygeplejersker rundt regnet 1.100 feriedage til gode. Det oplyser sygeplejefaglig direktør Ida Götke. På samme måde har sygeplejerskerne på Aarhus Universitetshospital (AUH) til sammen omkring 4.000 feriedage til gode, og flere andre steder er HR-chefer og direktører netop nu ved at gøre feriepuklen op. Ifølge feriereglerne har sygeplejerskerne ret til at holde op til fire ugers ferie inden udgangen af september. Arbejdsgiveren kan aftale med hver enkelt sygeplejerske, at feriedagene kan afholdes også efter september, men EU’s nye ferieregler fastslår, at ferien skal afholdes i indeværende kalenderår. I Region Sjælland er man lige nu ved at planlægge sådanne møder, så afdelingerne kan holde åbent i løbet af efteråret, forklarer HR-direktør Marianne Wenzell Evers. - Vi har en stor pukkel af operationer og besøg, som er udsatte, og det vil vi selvfølgelig se, om vi kan få til at harmonere bedst muligt med sygeplejerskernes ønsker og behov, siger hun og tilføjer - I første omgang handler det om at finde ud af, hvornår sygeplejerskerne gerne vil holde deres sommerferie. Det er en rettighed, de har og ikke noget, vi kan konvertere til penge. Sundhedsstyrelsen oplyser, at deres aktuelle vurderinger viser, at efterslæbet for planlagte operationer i forbindelse med strejken først vil være afviklet om cirka to år. Det skyldes ifølge styrelsen, at der allerede er et efterslæb i nogle regioner som følge af covid-19, og at afviklingen formentligt først vil kunne gå i gang omkring nytår, fordi en del sygeplejerskerne først skal have afviklet deres ferie. Den vurdering er professor i sundhedsøkonomi ved SDU, Jes Søgaard dog skeptisk overfor. Tidligere erfaringer fra sygeplejerskernes strejke og efterfølgende arbejdspukkel tilbage i 2008 giver ifølge professoren et helt andet billede end Sundhedsstyrelsens mere pessimistiske vurdering. - Det tror jeg simpelthen ikke på. Dels ud fra erfaringer fra 2008. Dér gik det stærkere, og dér var puklen større. Og så tager de (Sundhedsstyrelsen, red.) ikke rigtig højde for, at der er en kapacitet på de private hospitaler, siger han. Ifølge professoren er det også kun en mindre del af sygeplejerskerne, der skal afholde ferie, fordi de har strejket. - Som jeg har set på tallene, har jeg svært ved at se, at det skulle tage to år. Jeg tror, vi stort set har indhentet det om et års tid. Når regionerne og sygeplejerskerne går i gang, så går det stærkt, siger Jes Søgaard. Men vil sygeplejerskerne ikke være mindre villige til at tage ekstra vagter og dække ind efter det her resultat? - Jo, men de er også sygeplejersker, og de er professionelt sundhedspersonale. Lige nu skal man ikke spørge dem. Men når de har sundet sig, så er sygeplejersker så professionelle, at de ikke vil lade det gå ud over patienterne, siger professor Jes Søgaard.",Astrid Ildor,Penge,2021-08-27T03:45:00+00:00,https://www.dr.dk/nyheder/penge/strejke-udloeser-feriepukkel-sygeplejersker-har-tusindvis-af-feriedage-til-gode,DR
"Skuffede sygeplejersker efter varsling om lovindgreb: 'Jeg synes, det er uansvarligt og respektløst'","Indgrebet skal gøre en ende på den strejke, hvor sygeplejerskerne i ti uger har kæmpet for mere i løn og andre arbejdsvilkår. ",Frygter for sundhedsvæsenet En kamp for ligeløn,"- Vi har ikke opgivet kampen, vi fortsætter. Sådan lyder det fra sygeplejerske Marianne Priskorn, efter regeringen i går meldte ud, at den vil sætte en stopper for den strejke, sygeplejerskerne har ført de seneste ti uger. Marianne Priskorn er tillidsrepræsentant på mave-tarm-kirurgisk afdeling på Hvidovre Hospital, og selvom hun er skuffet, så vil hun ikke give op på ønsket om en højere løn. - Jeg håber, den vrede og frustration, som vi har nu, bliver vendt til hårdt arbejde. Og at vi på den lange bane kan få nogle af de her løfter igennem, siger hun. Men skuffet, det er hun. For regeringens indgreb ser nemlig på nuværende tidspunkt ud til, at de offentligt ansatte sygeplejersker ikke får mere end en lønstigning på 5,02 over de næste tre år. Noget, de allerede har stemt nej til to gange i overenskomstforhandlingerne. - Jeg er nærmest rystet. Jeg synes, det er uansvarligt og respektløst, at vi bliver spist af med et lovindgreb, der ikke indeholder så meget som bare en lillebitte forbedring i forhold til det, vi har stemt nej til to gange, fortæller Marianne Priskorn. I går meddelte sygeplejerskernes forhandler og formand for Dansk Sygeplejeråd, Grete Christensen, at hun frygter, det får konsekvenser for fremtidens sundhedsvæsen. En frygt, som Marianne Priskorn deler: - Jeg er meget bekymret for fremtiden. Både for mig selv og mine kollegaer som sygeplejersker, men i særdeleshed også for fremtidens sundhedsvæsen og patienterne, som bliver gidsler i det her. I går meldte Sundhedsstyrelsen nemlig ud, at de ti ugers sygeplejestrejke allerede nu vil betyde, at det vil tage to år at komme igennem de forsinkelser, den har skabt. Og det får sygeplejersken Julie, der er tillidsrepræsentant på Rigshospitalet, til at undre sig, da DR Nyheder møder hende til en demonstration efter gårsdagens pressemøde om regeringsindgrebet: - Allerede nu, hvor vi strejker, kan sundhedsvæsenet ikke klare det. Det tager to år at få arbejdet sig igennem puklerne bare nu. Hvad har man tænkt sig at gøre i 2026, når der mangler 6.000 sygeplejersker? Lønnen har gennem hele strejken været et stort krav fra sygeplejerskernes side. De mener ikke, de får tilstrækkeligt i løn sammenlignet med mandedominerede fag med den samme uddannelseslængde. - Når man tænker på lønefterslæbet, altså vores ligelønsproblematik i Danmark, så synes jeg, politikerne skulle have fanget den nu og gjort op med det en gang for alle, påpeger Marianne Priskorn og siger, at der blandt andet er rekrutterings- og fastholdelsesproblemer blandt sygeplejersker. I regeringens udmelding er der ikke lovninger på mere i løn end lønstigningen på fem procent over de næste tre år. Men sygeplejerskerne kan se frem til en lønstrukturkomite, der skal se på strukturelle lønforskelle i det offentlige. I aftes sagde beskæftigelsesminister Peter Hummelgaard (S) på et pressemøde, at sygeplejerskernes strejke kan være afsluttet allerede på lørdag, hvis lovindgrebet altså bliver hastebehandlet. Sådan en behandling kræver tre fjerdedeles flertal i Folketinget. Det er der på nuværende tidspunkt.",Cecilie Frederiksen,Indland,2021-08-26T08:46:00+00:00,https://www.dr.dk/nyheder/indland/skuffede-sygeplejersker-efter-varsling-om-lovindgreb-jeg-synes-det-er-uansvarligt-og,DR
Sygeplejersker udvider strejke endnu en gang: Yderligere 315 sygeplejerske udtages,,,,Ida Meesenburg,,2021-08-02 00:00:00,https://www.dr.dk/nyheder/seneste/sygeplejersker-udvider-strejke-endnu-en-gang-yderligere-315-sygeplejerske-udtages,DR
Regeringen vil standse sygeplejerskekonflikt og varsler indgreb,"Sygeplejerskerne skal ikke have en større lønstigning end andre grupper i det offentlige, mener regeringen.",Enhedslisten: 'Det er uansvarligt' Minister lagde pres på Har udvidet konflikten flere gange,"Den mere end to måneder lange sygeplejerske-konflikt kan snart være slut. Det er konklusionen, efter at alle Folketingets partier her til aften har været til møde med beskæftigelsesminister Peter Hummelgaard (S). Her har ministeren meddelt, at regeringen vil gribe ind ved at lave et lovforslag, som vil afslutte strejken. Det bekræfter Jacob Mark, der er gruppeformand for SF, og De Radikales beskæftigelsesordfører, Samira Nawa. - Regeringen har fremlagt, at endnu flere behandlinger kommer til at blive udskudt. Så vi bakker op om det her regeringsindgreb, der kommer nu, siger hun. Det planlagte indgreb betyder, at det i så fald vil være politikerne, der bestemmer, hvor meget sygeplejerskerne skal have i løn over de næste tre år. Radikale Venstre vil stemme for et lovindgreb, mens SF vil stemme i mod. - Der er brug for at få afsluttet den her konflikt, men der er også brug for lige løn. Derfor stemmer vi nej til forslaget, siger Jacob Mark. Konkret vil regeringen lægge op til, at sygeplejerskerne skal have 5,52 procent mere i løn. Samtidigt skal der nedsættes en komité, der skal se på lønningerne i det offentlige, forklarer Jacob Mark fra SF. Dermed bestemmer regeringen, at sygeplejerskerne skal have en overenskomst, som de ellers har stemt nej til med et stort flertal tilbage i juni. Her vendte to ud af tre af de sygeplejersker, der var gået til stemmeurnerne, nemlig tommelfingeren nedad. Den nye overenskomst vil - hvis den bliver stemt politisk igennem - betyde, at sygeplejerskerne får det samme i lønstigning som andre grupper på det offentlige arbejdsmarked - såsom pædagoger og lærere. Enhedslisten bakker derfor heller ikke op om regeringens indgreb i konflikten, siger partiets politiske ordfører Mai Villadsen. - Det er et kæmpe problem, at så mange mennesker har fået udskudt deres behandling i ugevis. Derfor har vi råbt Mette Frederiksen op gang på gang. - Nu kommer de så med et indgreb, hvor der ikke er en krone. Det, synes jeg, er uansvarligt, siger Mai Villadsen. Også Dansk Folkeparti har tænkt sig at stemme imod lovindgrebet, men også imod at det skal hastebehandles i Folketinget. Det oplyser partiets formand, Kristian Thulesen Dahl, til Ritzau. Udmeldingen fra regeringen her til aften kommer, efter at sundhedsminister Magnus Heunicke (S) tidligere i dag opfordrede parterne - Dansk Sygeplejeråd og Danske Regioner - til at få enderne til at mødes og lave en aftale, der kunne afslutte strejken. - Jeg blander mig ikke (i konflikten, red.), men jeg har ansvaret for sundhedsvæsenet og for at lægge oplysningerne åbent frem. - Så jeg vil komme med en kraftig appel til parterne om at finde en løsning, sagde han til Ritzau. Ministerens bekymring kom samtidig med, at hans egen styrelse offentliggjorde en vurdering af konfliktens konsekvenser for patienter med behov for en planlagt operation. - Det nuværende behandlingsefterslæb for planlagte operationer vurderes at udgøre cirka 35.500 udskudte operationer, og antallet forventes at stige væsentligt i de kommende uger, skriver Sundhedsstyrelsen. Konflikten har ifølge styrelsen medført en pukkel i sundhedsvæsnet, som vil tage op til to år at få afviklet. Vurderingen tager dog forbehold for, at dele af de udskudte, planlagte operationer kan blive udført på et af landets privathospitaler. Sygeplejerskerne har strejket siden 19. juni, hvor knap 5.000 nedlagde arbejdet. Siden hen har Dansk Sygeplejeråd udvidet konflikten flere gange. Under strejken er flere end 60.000 behandlinger og operationer blevet udskudt. Konflikten brød ud, efter at medlemmerne af Dansk Sygeplejeråd to gange har stemt nej til en ny aftale om en overenskomst for de næste tre år. Senest vendte de tommelfingeren nedad til en lønstigning på 5,52 procent og et løfte om, at der skulle nedsættes en lønkomité, som skulle undersøge lønningerne på det offentlige arbejdsmarked med fokus på de traditionelle kvindefag såsom pædagoger, sygeplejersker og sosu'er.",Emil Søndergård Ingvorsen,Penge,2021-08-25T18:00:00+00:00,https://www.dr.dk/nyheder/penge/regeringen-vil-standse-sygeplejerskekonflikt-og-varsler-indgreb,DR
OVERBLIK: Disse partier støtter regeringens indgreb i sygeplejerskekonflikten,Regeringen vil stoppe konflikten og give sygeplejerskerne samme lønstigning som andre offentligt ansatte.,,"Regeringen vil afslutte sygeplejerskernes strejke med et lovindgreb. Et lovindgreb, der vil give sygeplejerskerne en lønstigning på godt fem procent over tre år og nedsætte en lønkomité, der skal se på lønstrukturerne i det offentlige og på ligeløn. Hvis indgrebet bliver stemt igennem i Folketinget, kan det træde i kraft allerede på lørdag - og dermed er strejken slut. Indgrebet følger det mæglingsforslag, som forligsmanden kom frem til undervejs i konflikten, men som sygeplejerskerne afviste. For at regeringen kan få vedtaget indgrebet nu og her, kræver det, at tre fjerdedele af Folketinget siger god for at hastebehandle forslaget. Det er der flertal for at gøre, fordi SF har sagt ja til at hastebehandle forslaget, selvom partiet er imod indgrebet. Derudover skal der være almindeligt flertal for indgrebet, når det så hastebehandles. Og det ser der ud til at være. Herunder kan du se, hvad de forskellige partier stemmer til indgrebet: Den socialdemokratiske regering står selv bag indgrebet, og derfor stemmer partiet med sine 49 mandater i Folketinget selvfølgelig for. - Der er ikke nogen vindere ved det her, men sådan er virkeligheden jo også fra tid til anden, sagde beskæftigelsesminister Peter Hummelgaard (S) på et pressemøde i går. Også Venstre er med sine 39 mandater i Folketinget klar til at stemme for indgrebet. Det oplyser partiets beskæftigelsesordfører, Hans Andersen, til Ritzau. Han siger, at man støtter at få afsluttet konflikten, så patienterne igen kan få behandling. Dansk Folkeparti støtter ikke indgrebet. Det skriver formand Kristian Thulesen Dahl på Facebook. - Det fører sandsynligvis til, at sygeplejerskerne søger væk fra hospitalerne, stik imod Socialdemokratiets løfte før valget i 2019 om 1.000 nye sygeplejersker, som vi ved, at der er så hårdt brug for. Sygeplejerskerne har ikke haft en jordisk chance for at strejke sig til bedre vilkår, og det kommende indgreb vil ikke gavne vores velfærdssamfund, skriver han. Dermed stemmer Dansk Folkepartis 16 mandater altså imod. Heller ikke SF støtter selve lovforslaget om et indgreb i konflikten, fordi det ikke tilfører ekstra penge til ligeløn. Dermed leverer partiet 15 mandater på nej-siden. Det siger SF's gruppeformand, Jacob Mark. Men SF stemmer til gengæld for, at lovforslaget skal kunne hastebehandles i Folketinget. Det kræver tre fjerdedeles flertal i Folketinget, og det sikrer SF ved at stemme for. Dermed muliggør SF altså, at lovforslaget kan vedtages, selvom partiet i sidste ende stemmer imod det. - At trække pinen ud i 30 dage og så stemme nej er altså ikke bedre end at få det overstået nu og så stemme nej. Det er min helt klare holdning, skriver han på Facebook. De Radikales beskæftigelsesordfører, Samira Nawa, siger, at partiet støtter regeringens indgreb. For indgrebet indeholder blandt andet, at der skal oprettes en lønstrukturkomité, der skal se på lønforholdene og ligeløn i det offentlige. - Den frustration, som sygeplejerskernes konflikt udspringer af, forstår vi til fulde. Det gælder også i andre kvindedominerede fag. - Derfor er vi nødt til at finde en løsning, som er bredere end en enkelt branche eller et enkelt fag, siger hun. Det giver 14 radikale mandater for forslaget. Enhedslistens politiske ordfører, Mai Villadsen, er frustreret over regeringens løsning. - Det her er så dybt skuffende for vores velfærdssamfund. Jeg er rigtig bekymret for, at det her vil betyde, at rigtig mange ansatte vil flygte ud af det offentlige, siger hun. Derfor stemmer partiet med sine 13 mandater imod forslaget. De Konservative har ifølge Ritzau meddelt, at partiet stemmer for indgrebet. Det giver 12 ekstra mandater for forslaget. Også Nye Borgerlige har tænkt sig at stemme for indgrebet, siger partiets forhandler, Lars Boje Mathiesen, til Ritzau. Det giver fire ekstra mandater for forslaget. Liberal Alliance, der til forhandlingsmødet i går var repræsenteret af Ole Birk Olesen, stemmer også for, oplyser partiet. Det giver tre ekstra mandater for. Ifølge Ritzau har løsgængerne i Frie Grønne med Sikandar Siddique i spidsen valgt at stemme mod indgrebet. Det giver tre mandater til nej-siden. Alternativet er repræsenteret med et enkelt mandat i Folketinget, Torsten Gejl. Han stemmer mod forslaget, siger han til Ritzau. Også Kristendemokraterne har med Jens Rohde et enkelt mandat i Folketinget. Han har endnu ikke besluttet sig for, om det bliver et ja eller nej til forslaget, siger han til Ritzau.",Emil Eller,Politik,2021-08-26T11:45:00+00:00,https://www.dr.dk/nyheder/politik/overblik-disse-partier-stoetter-regeringens-indgreb-i-sygeplejerskekonflikten,DR
Casper Schrøder: Først nu begynder sygeplejerske-strejken for alvor ,Dagens møde mellem sygeplejerskerne og arbejdsgiverne åbner nyt kapitel i konflikten. ,Lille strejke vil vokse Patient-problemer vil tage til Forhandlingshåb er lille Hvad gør regeringen?,"Hvis sygeplejerske-strejken sluttede i dag, så er jeg ret sikker på, at den ville gå over i historien som den glemte strejke. Strejken har allerede varet længe, men de fleste har hen over sommeren været mere optagede af terrasse-temperaturen end tjenestemandsreformen. Sygeplejerskerne har nedlagt arbejdet for at få mere i løn. De mener, at netop tjenestemandsreformen fra 1969 har skabt et skævt fundament for traditionelle kvindefag i lønsystemet. Sommeren - og den tilsyneladende endeløse rækker af fodboldspillere, cykelryttere, sejlere, roere, ryttere, håndboldspillere, badmintonspillere, svømmere og løbere både med og uden hække – er ikke den eneste årsag til, at konflikten har kæmpet med at få opmærksomhed. For selvom konflikten nærmer sig en rekord målt i antal dage, så placerer den sig noget længere tilbage i feltet målt på antallet af strejkende sygeplejersker og aflyste behandlinger. Det er jo mest på papiret, at strejken har været lang, og på mange måder begynder den først nu for alvor, som en kilde tæt på konflikten sagde til mig denne uge. Ja, strejken er ikke slut endnu, og det er for tidligt at skrive historien om den. Det er langt fra sikkert, at den ender med titlen 'den glemte strejke'. Fortællingen om konflikten går ind et nyt og afgørende kapitel med dagens møde mellem Dansk Sygeplejeråd og Danske Regioner, den første kontakt mellem parterne i to måneder. Mødet vil udstikke den videre vej for konflikten: Er der grundlag for flere møder, egentlige forhandlinger? Hvis ikke, så virker et lovindgreb fra regeringen som den eneste måde at slutte konflikten på. Møde eller ej, så vil andre ting også skabe ny opmærksomhed den kommende tid. Hen over sommeren har 4.750 sygeplejersker – færre end én ud af ti sygeplejersker - været i strejke, og kombineret med neddroslet sommeraktivitet på sygehusene har det indtil videre kun givet beskedne konsekvenser for patienterne. Foreløbig har det på to måneder betydet knap 50.000 aflyste og udskudte behandlinger, og selvom det sætter den enkelte patient i en svær situation, så er det meget langt fra omfanget i 2008, hvor der i perioder var op mod 50.000 aflysninger – om ugen. Antallet af aflysninger vil vokse gennem august i takt med stigende aktivitet på sygehusene og flere og flere sygeplejersker i strejke. Denne uge trådte den første udvidelse af strejken i kraft med yderligere 700 sygeplejersker, der nedlægger arbejdet. De kommende uger er flere arbejdsnedlæggelser varslet, og i septembers første uger kan det samlede antal strejkende være oppe på 6.500 sygeplejersker. Hidtil har sundhedseksperter ikke set så store problemer i strejken, at det ville kunne lægge pres på arbejdsgivere og politikere for at afslutte konflikten. Problemerne begynder dog så småt at vise sig, blandt andet med meldinger om overfyldte sygehuse flere steder, fordi patienterne ikke kan udskrives, da personalet til visitering har nedlagt arbejdet. Sundhedsstyrelsen har allerede meldt om behov for skærpet opmærksomhed på netop dette problem, hvor Dansk Sygeplejeråd med relativt få strejkende kan skabe stor ravage i systemet, som er afhængig af hurtig og effektiv behandling og videresendelse af patienterne. Ingen vil udelukke noget i arbejdskonflikter, men som nævnt finder man ikke mange, der for alvor tror på en aftale mellem parterne som strejkens løsning. Mange peger også på, at sygeplejerskernes formand, Grete Christensen, næppe tror på det selv. Selv hvis hun fik forhandlet en aftale på plads, vil hun få svært ved at sikre medlemmernes ja efter at være blevet stemt ned to gange. Og selv hvis en forhandlet aftale helt ekstraordinært skulle indeholde et ekstra lønløft, er der stor risiko for, at også det vil blive stemt ned, for frustrationen og forventningerne til markant mere i løn er store blandt medlemmerne. Nok også så store, at de ikke kan indfries. Fra arbejdsgiverne i Danske Regioner og Kommunernes Landsforening – som man mødes med torsdag – vil der dog næppe komme flere penge på bordet. Lønkronerne er allerede fordelt i forhandlingerne til de forskellige grupper af ansatte ud over sygeplejerskerne, så der er ikke mere at gøre godt med. Og hvis en hemmelig pose penge alligevel skulle vise sig – den slags sker – så vil det være en direkte opfordring til, at andre faggrupper også nedlægger arbejdet for at få deres lønkrav igennem. En belønning til sygeplejerskerne for strejken vil heller ikke lige frem blive mødt med begejstring i den øvrige fagbevægelse, der er rasende over konflikten. Planen var en samlet kamp for ligeløn i efteråret efter en veloverstået overenskomstforhandling, men med strejken har sygeplejerskerne skubbet pædagoger, SOSU-assistenter og andre faggrupper ned fra talerstolen og overtaget mikrofonen med budskabet om deres egne vilkår. Tilbage står en irriteret socialdemokratisk regering. Sygeplejerskernes vrede begyndte som en gnavende sten i skoen på dem, men har udviklet sig til en smertefuld hælspore, der ikke kan ignoreres. Et regeringsindgreb er sjældent populært, og ingen er mere bevidst om det end statsminister Mette Frederiksen, der var beskæftigelsesminister, da der blev grebet ind i lærer-konflikten i 2013. Griber regeringen ind med en mærkbar håndsrækning til sygeplejerskerne, vil det blandt andre offentligt ansatte vække vrede – for hvorfor skal sygeplejerskerne have, når nu vi også er utilfredse? Og griber man ind med en kold skulder ved ganske enkelt at ophæve forligsmandens mæglingsskitse til lov, gør man sig selv til skurken, der trynede sygeplejerskernes ligelønskamp. Det er ikke kun indgrebets form, som udgør et politisk dilemma, også dets timing. Skal man få afsluttet problemet med et hurtigt indgreb, der måske kan blive upopulært, men også hurtigt glemt? Eller skal der sendes et klart signal om, at arbejdsmarkedets parter skal løse deres egne konflikter, og derfor lader man strejken løbe ganske længe, inden et indgreb kommer. Og er der et særligt behov for at sende et signal om, at man ikke skal forvente nogen redningsplanke, når man som sygeplejerskerne er gået alene i strejke, uden nogen støtte fra den øvrige fagbevægelse? Én ting er at åbne det nye kapitel - ingen kender endnu hverken indholdet eller længden på det. Det skal skrives over den kommende tid.","Af DR’s
økonomikorrespondent Casper Schrøder",Penge,2021-08-11T03:45:00+00:00,https://www.dr.dk/nyheder/penge/casper-schroeder-foerst-nu-begynder-sygeplejerske-strejken-alvor,DR
Sygeplejersker demonstrerede i regnen,,,,Flemming Brandt,,2021-08-14 00:00:00,https://www.dr.dk/nyheder/seneste/sygeplejersker-demonstrerede-i-regnen,DR
"Casper Schrøder: Sygeplejerskernes strejke var en historisk fiasko, men...","Strejken har kostet dyrt for sygeplejerskerne, men de har fået sat fokus på ligeløn.",Strejkekassen er drænet Kæmpede alene Det lille 'men',"Ti ugers strejke har udsigt til at ende forgæves for sygeplejerskerne, efter at regeringen i går meddelte, at man vil lave et lovindgreb. Et indgreb, der giver de offentligt ansatte sygeplejersker de fem procents lønfremgang, som de allerede tidligere har afvist. DR's økonomikorrespondent, Casper Schrøder, vurderer, at nederlaget har kostet dyrt. - Sygeplejerskestrejken var en historisk fiasko, men der er et 'men', siger han. Men først grundene til, at strejken var en fiasko: - De opnåede ikke andet end det resultat, som de allerede blev præsenteret for i forligsinstitutionen. De får ikke en krone mere i løn end de andre offentlige ansatte, og deres store krav var jo, at de ville have mere i løn - både her og nu og på sigt, siger han. I regeringens udmelding er der end ikke lovninger på mere. I stedet kan sygeplejerskerne se frem til en lønstrukturkomite, der skal se på strukturelle lønforskelle i det offentlige. - Så på den måde var det en dyrt købt fiasko. At strejke så længe er ikke gratis. De har drænet strejkekassen i Danske Sygeplejeråd, og sygeplejerskerne skal selv til at betale pengene tilbage i form af forhøjet strejkekontingent, fortæller Casper Schrøder. Derudover har det været en udmattende og frustrerende oplevelser for mange sygeplejersker, som havde håbet på mere. - Det må være demotiverende, at det, der har været en af de længste strejker for en større gruppe offentligt ansatte nogensinde, ikke førte til noget, siger DR's økonomikorrespondent. Der er især to grunde til, at strejken blev en fiasko, vurderer Casper Schrøder. For det første stod sygeplejerskerne alene med deres kamp i fagbevægelsen, der opfattede det som en soloaktion. - Når sygeplejerskerne ikke opnåede noget, så var det, fordi de gik i krig uden alliancer, siger Casper Schrøder. - Man oplevede i fagbevægelsen, at sygeplejerskerne tog scenelyset og gjorde ligelønssagen til noget, der handlede om, at DE skulle havde mere i løn. - Men sosu'er og pædagoger mener, at de har nogle af de samme problemer med ligeløn, og det har virkelig testet sammenholdet i fagbevægelsen, siger han. Og så havde politikerne svært ved at give sygeplejerskerne noget ekstra i lønposen af frygt for, at det ville få andre faggrupper til kaste sig ud i dramatiske arbejdskonflikter. - Selv hvis Christiansborg havde ønsket at give dem penge, havde det været meget svært for dem, siger Casper Schrøder. Men alligevel kan sygeplejerskernes strejke vise sig ikke at være helt forgæves, vurderer Casper Schrøder. - Den har skabt et fornyet fokus på det, som sygeplejerskerne opfatter som ulige løn blandt offentligt ansatte, og særligt når det gælder kvindedominerede fag, siger han. - De har gjort det til et presserende emne, man som politiker ikke kan undgå at mene noget om. Alene det, at der nu skal stemmes om et lovindgreb, gør, at partierne er tvunget til at tage stilling, siger Casper Schrøder og konkluderer: - Så når lønstrukturkomitéen skal til at arbejde til efteråret, så bliver det på et noget mere brændende bagtæppe, end hvis den strejke ikke havde været der.",Thomas Prakash,Penge,2021-08-26T03:50:00+00:00,https://www.dr.dk/nyheder/penge/casper-schroeder-sygeplejerskernes-strejke-var-en-historisk-fiasko-men,DR
Sygeplejersker i Aarhus nedlægger arbejdet efter indgreb,,,,Flemming Nielsen,,2021-08-30 00:00:00,https://www.dr.dk/nyheder/seneste/sygeplejersker-i-aarhus-nedlaegger-arbejdet-efter-indgreb,DR
"Sygeplejersker truer med at sige fra overfor overarbejde: 'Jeg kan ikke se, vi har andre udveje'",Ovenpå strejke og covid-19 ser sygeplejerskerne ind i mange måneder med overarbejde. ,Ekspert: Vi bør tage truslen alvorligt,"Et flertal i Folketinget har netop besluttet at stoppe sygeplejerskernes konflikt med et lovindgreb, og det efterlader sygeplejersker landet over med en følelse af afmagt. Flere steder er frustrationerne så store, at sygeplejerskerne sætter hælene i og truer med at sige nej til overarbejde, vikartimer og ekstavagter. - Vi bliver nødt til at stå sammen og holde ved og sige nej til merarbejde, siger Kirsten Tingdal Rasmussen, der er hjemmesygeplejerske i Aalborg Kommune. Kan du godt sige nej, hvis du ved, det vil ramme patienter og kollegaer? - Jeg kan ikke se, at jeg har andre udveje, svarer Kirsten Tingdal Rasmussen. Hun bakkes op af flere andre sygeplejersker, som i disse dage forsøger at rejse en sidste protest mod den overenskomst, som de to gange har stemt nej til, og som nu ender med at give dem en generel lønstigning på 5,02 procent over de næste tre år. Med lovindgrebet nedsættes også en lønkomité, som skal kigge på sygeplejerskernes løn og vurdere, om der er tale om et lønefterslæb. Sundhedsstyrelsen regner med, at sygeplejerskerne i de kommende mange måneder skal arbejde mere, end de plejer, for at indhente den pukkel af behandlinger, som er blevet udskudt efter halvandet år med covid-19 og ti ugers strejke. Det fremgår af et notat fra styrelsen. Styrelsen oplyser, at deres aktuelle vurderinger viser, at efterslæbet for planlagte operationer i forbindelse med strejken først vil være afviklet om cirka to år. I 2008 strejkede sygplejerskerne også, og da den konflikt endte, truede de også med at sige nej til merarbejde. Aktuelt vurderer professor og forskningsleder ved Folkesundhed på Københavns Universitet Kristian Larsen, at truslerne er tungere og bør blive taget alvorligt. - Sygeplejerskerne i dag har en anden tilgang, de finder sig ikke i de samme ting længere og agerer mere maskulint, siger han og tilføjer - Det må være for sygeplejerskerne som at skulle rydde op efter en fest, de ikke selv fik lov at deltage i. Der er en tendens til, at sygeplejerskerne vil sige: Vi tager lidt færre vagter. Omvendt mener professor i sundhedsøkonomi ved SDU Jes Søgaard, at sygeplejerskerne vil have svært ved at stå ved deres principper, når dagligdagen melder sig. - Jo, men de er også sygeplejersker, og de er professionelt sundhedspersonale. Lige nu skal man ikke spørge dem. Men når de har sundet sig, så er sygeplejersker så professionelle, at de ikke vil lade det gå ud over patienterne, siger han.",Astrid Ildor,Penge,2021-08-27T11:45:00+00:00,https://www.dr.dk/nyheder/penge/sygeplejersker-truer-med-sige-fra-overfor-overarbejde-jeg-kan-ikke-se-vi-har-andre,DR
OVERBLIK: En historisk strejke er ved at nå sin afslutning - her er de afgørende dage,Efter knap 10 uger slutter den længste strejke i nyere tid på lørdag.,,"Her dagen derpå sidder mange sygeplejersker tilbage med vrede og skuffelse: - Det er så latterligt det her. Alle, som i ALLE i samfundet kommer til at betale en meget høj pris for det her. - Hvis vi alle droppede at hjælpe med ekstra vagter og overarbejde og at løbe hurtigere og hurtigere, så ville det kunne mærkes allerede fra i morgen. Det er jo ikke det værd længere. - Vi var rigtig meget værd, da coronaen ramte, vi var helte. Nu er vi ikke engang det værd, som vores lønseddel er printet på. Det er bare nogle af de reaktioner, man støder på, hvis man gennemgår kommentarsporet på Dansk Sygeplejeråds Facebook-side her til formiddag. Reaktionerne kommer i kølvandet af regeringens udmelding i går om at afslutte strejken ved lovindgreb. Det er den foreløbige kulminationen på et meget langt forløb, som kan få sin afslutning på lørdag. Her giver vi dig overblikket. Overenskomster har forskellige løbetider. Alt fra et til fire år. Og i år skulle en ny overenskomst for offentlige ansatte forhandles på plads. Arbejdsgiverne og Dansk Sygeplejeråd var blevet enige om et overenskomstforlig, der skulle træde i kraft den 1. april. Nu skulle medlemmerne i Dansk Sygeplejeråd bare stemme for. Overenskomstforliget blev dog stemt ned med et snævert flertal på 47,3 procent mod 46,5 procent. 6,2 procent stemte blank. Nej til overenskomst - ja til konflikt? Fordi medlemmerne i Dansk Sygeplejeråd stemte nej til overenskomstforliget, varslede de, at de ville gå i strejke. Strejken var sat til at begynde fredag 21. maj. Ti procent af medlemmerne ville blive udtaget. Det gjaldt både medlemmer i kommunerne og regionerne. Nu skal der findes en løsning, hvis ikke strejken skal blive til en realitet. Det var med stor opbakning fra fremmødte sygeplejersker, da repræsentanter for landets sygeplejersker og deres arbejdsgivere mødte op i Forligsinstitutionen for at forhandle. Det var første gang, de to parter skulle mødes efter strejkevarslet fra Dansk Sygeplejeråd. Opgaven for parterne var klar: De skulle lande en ny aftale, hvis ikke sygeplejerskerne skulle gå på strejke. Det skete. Parterne er enige. Efter tre ugers forhandlinger, og to døgn før en landsdækkende sygeplejekonflikt ville være trådt i kraft, blev strejken udskudt. Det lykkedes nemlig forligsmanden at få Dansk Sygeplejeråd til at skrive under på en mæglingsskitse sammen med deres arbejdsgivere i Danske Regioner og Kommunernes Landsforening. Du kan se, hvad formanden for Dansk Sygeplejeråd, Grete Christensen, og Anders Kühnau (S), chefforhandler for Danske Regioner, sagde dengang i videoen ovenfor. Mæglingsksitesen lignede meget den overenskomst, som sygeplejerskerne allerede havde stemt nej til. Eneste tilføjelse var opfordringen til en lønkomité. Det betød, at der nu var en ny aftaletekst, der fastlagde sygeplejerskernes løn og arbejdsvilkår for de kommende tre år. Denne dato skulle vise sig at være afgørende. For søndag aften 13. juni stod resultatet endeligt klart i forhold til, om Dansk Sygeplejeråds medlemmer ville stemme ja eller nej til det løsningsforslag, Dansk Sygeplejeråd og arbejdsgiverne var blevet enige om. Ved afstemningens afslutning havde hele 74,4 procent af de stemmeberettigede sygeplejersker stemt. 66,7 procent af stemmerne fra Dansk Sygeplejeråd var imod forslaget. Du kan se, hvad Grete Christensen havde at sige til dette i videoen ovenfor. Derfor var konsekvensen, at hver tiende sygeplejerske i kommunerne og regionerne gik på strejke den 19. juni. Nu var det alvor. Cirka 4.750 sygeplejersker landet over gik i strejke. Den første måling viste, at sygeplejerskerne havde en stor opbakning i befolkningen. Undersøgelsen, som Epinion lavede for DR, viste, at 44 procent af danskerne støttede strejken. Mens 17 procent var imod. Og 35 procent var hverken for eller imod. Der er for lidt opmærksomhed på strejken, mener sygeplejerskerne. Derfor går Dansk Sygeplejeråd skridtet videre for at få opmærksomhed om deres sag og for at få den offentlige arbejdsgiver i tale. Derfor varslede fagforeningen, at 702 sygeplejersker ville blive udtaget til strejke fra den 10. august Du kan se, hvordan strejken påvirkede sygevæsenet i videoen ovenfor. Første varsel var ikke nok. Derfor udvidede Dansk Sygeplejeråd strejken igen 19. juli. Denne gang blev det varslet, at 225 sygeplejersker skulle nedlægge arbejdet og gå i strejke. Det ville de gøre fra 17. august, og alle regioner ville blive ramt. Her ville mange operationsafdelinger miste sygeplejersker til strejken. Mange fertilitetsklinikker landet over kunne komme til at se ud som på billedet ovenover, nemlig tomme. For 27. juli varslede Dansk Sygeplejeråd igen, at man ville udvide strejken. Denne gang ville det ramme fertilitetsklinikker over hele landet. Det betød, at yderligere 215 sygeplejersker skulle strejke fra 25. august. Strejken ville dermed komme til at gå ud over dem, som var indkaldt eller ventede på indkaldelse til indledende undersøgelser og de første samtaler om fertilitetsbehandling. For Nini Ravn havde udtagelsen af fertilitetsklinikkerne stor betydning. Sundhedsvæsnet er presset, men udvidelserne fortsætter. Efter to måneder er mange behandlinger og operationer blevet udskudt på grund af strejken, og mange venter i uvished om, hvornår de kan komme til i sundhedsvæsenet. Cirka 35.000 operationer er blevet udskudt ifølge Sundhedsstyrelsen. Og det antal forventes at stige de kommende uger. Og psykiatrien kunne også risikere at blive ramt, da mange psykiatriske afdelinger var udtaget til strejke fra den 21. september. Efter knap 10 uger mener regeringen, at den ikke længere blot kan se på. I går aftes meddelte beskæftigelsesminister Peter Hummelgaard (S), at regeringen vil stoppe strejken med et indgreb. Udmeldingen kom, efter at sundhedsminister Magnus Heunicke (S) tidligere på dagen opfordrede parterne, Dansk Sygeplejeråd og Danske Regioner, til at få enderne til at mødes og lave en aftale, der kunne afslutte strejken. Men da det ikke skete, vil regeringen gribe ind ved at lave et lovforslag, der vil afslutte strejken. For at få en hastebehandling igennem kræver det mindst tre ud af fire stemmer for i folketingssalen. Afstemningen i Folketinget vil være afsluttet i morgen den 27. august.",August Olaf Jersild,Penge,2021-08-26T16:20:00+00:00,https://www.dr.dk/nyheder/penge/overblik-en-historisk-strejke-er-ved-naa-sin-afslutning-her-er-de-afgoerende-dage,DR
Sygeplejerskernes formand: 'Det er en utrolig kritisk situation',"Indgreb vil dræbe sygeplejerskers lyst til at dække ind og tage ekstra timer, mener fagforening.",Savner penge til lønkomité Regioner: Godt for patienterne,"Det falder ikke i god jord hos de strejkende sygeplejersker, at regeringen nu planlægger et indgreb i konflikten. Sådan lyder reaktionen fra formand for Dansk Sygeplejeråd Grete Christensen. - Jeg er bestemt ikke tilfreds. Jeg havde ikke håbet på et indgreb, men på hjælp til at få afsluttet konflikten med noget lønmæssig anerkendelse, siger hun. Hvis forslaget efter planen stemmes igennem i Folketinget i morgen, vil sygeplejerskerne få den overenskomst, som de ellers har stemt nej til med et stort flertal tilbage i juni. Dengang anbefalede ledelsen i Dansk Sygeplejeråd, at medlemmerne stemte for. Alligevel er det ifølge Grete Christensen skuffende, at der ikke følger ekstra penge med regeringens indgreb. Har I været for optimistiske? - Man kan sige, at når man har kæmpet for mere i løn i mere end 50 år uden at blive løftet i det lønhierarki, vi er fastlåst i, så er man nødt til at være optimist, siger hun. Rundt om i sundhedsvæsnet kæmper hele afdelinger med at holde på sygeplejerskerne og få dem til at dække ekstra vagter, fordi der mangler arbejdskraft, forklarer Dansk Sygeplejeråds formand. Regeringens indgreb vil nu kun gøre ondt værre, mener Grete Christensen. - Det er en utrolig kritisk situation. Med det her resultat er der rigtig mange sygeplejersker, som er meget tydelige omkring, at de ikke har tænkt sig at tage frivilligt ekstraarbejde mere. De vil kun tage timer, de er ansat til, siger hun. Det var efter et møde med Folketingets partier i aftes, at beskæftigelsesminister Peter Hummelgaard (S) og sundhedsminister Magnus Heunicke (S) meddelte, at regeringen med et lovindgreb vil gøre en ende på sygeplejerskernes næsten ti uger lange strejke. - Situationen er fastlåst. Samtidig har konflikten haft markante konsekvenser for vores sundhedsvæsen, og de tager hastigt til nu. Det er regeringens opfattelse, at det er nødvendigt at gribe ind, sagde Peter Hummelgaard efter mødet. Konkret lægger regeringen op til, at sygeplejerskerne skal have 5,02 procent i en generel lønstigning. Derudover skal der være 0,5 procent ekstra til fordeling gennem sygeplejerskernes organisations- og strategipuljer. Samtidigt skal der nedsættes en komité, der skal se på lønningerne i det offentlige. Lønkomitéen skal blandt andet have fokus på, hvordan de traditionelle kvindefag såsom pædagoger, sygeplejersker og sosu'er er aflønnet i forhold til andre fag. Men heller ikke her er sygeplejerskerne enige med regeringen, fordi der ifølge formanden ikke følger penge med til at gøre noget ved lønnen på sigt. - Det mindste, de (regeringen, red.) kunne have gjort, var at give noget økonomisk sikkerhed for, at man kan føre lønkomitéens anbefalinger ud i livet, siger Grete Christensen. Hvorfor anbefalede du et ja til den løsning, som du nu frygter vil skabe store problemer i sundhedsvæsenet? - Da jeg anbefalede et ja, var det fordi, jeg forventede, at vi kunne komme hurtigere igennem til arbejdet i komitéen. Jeg må konstatere, at medlemmerne stemte nej meget massivt. Det har jeg fulgt op på og lyttet til, derfor er vi gået den her vej. Arbejdsgiver ville gerne have haft et udspil fra jer om, hvor meget mere I ville have haft i løn. Men det ville I ikke komme med. Var det en fejl? - Det mener jeg ikke. Jeg har jo på tilsvarende vis spurgt dem, hvad de egentlig er villige til at give sygeplejerskerne for at komme tilbage på arbejdet. Det har jeg jo heller ikke fået noget svar på. Kan du fortsætte som formand? - Ja, det mener jeg bestemt, jeg kan. Jeg er gået foran og har forhandlet to overenskomster. Der er blevet stemt nej begge gange. Jeg har samlet bolden op begge gange. Vi har taget en lang strejke, og nu står jeg her. Regeringen er ved at lave et lovindgreb, som ikke giver os mere i løn. Jeg har kæmpet hele vejen. Jeg tror, jeg er ret godt i sync med sygeplejerskerne. Har strejken været det værd? - Hvis du går ud og spørger sygeplejerskerne, så er jeg helt sikker på, at de alle sammen vil sige, at det var det hele værd. De har kæmpet for det, de synes er retfærdigt, en højere løn, der svarer til de mandsdominerede fag på det samme uddannelsesniveau, siger formand for Dansk Sygeplejeråd Grete Christensen. Hos sygeplejerskernes arbejdsgiver i regionerne er man omvendt mere positive over for regeringens indgreb. Regionernes chefforhandler og formanden for Danske Regioners løn- og praksisudvalg, Anders Kühnau, ønsker ikke at stille op til interview, men i en pressemeddelelse siger han: - Mange danskere har fået udskudt deres behandling på hospitalet på grund af konflikten, og nu vil vi have fuldt fokus på at få indhentet alle de udskudte operationer og undersøgelser så hurtigt som muligt, siger han. Konflikten har ifølge Sundhedsstyrelsens vurdering allerede ført til en pukkel i sundhedsvæsnet, som ifølge styrelsen vil tage op til to år at få afviklet. Vurderingen tager dog blandt andet forbehold for, at dele af de udskudte, planlagte operationer kan blive udført på et af landets privathospitaler. På samme måde har den langstrakte konflikt også presset sygeplejerskernes vilje til at tage ekstra vagter, lyder det i vurderingen. - Ikke strejkeramte afdelinger oplever i stigende grad nedsat villighed blandt personalet til at påtage sig ekstra byrder som afledte effekter af strejken, og derfor har strejken efterhånden bredere betydning for sygehusdriften, skriver Sundhedsstyrelsen. Anders Kühnau anerkender, at konflikten har lavet ridser i tilliden mellem de ansatte og deres arbejdsgiver. - Det er naturligt, hvis det er svært at vende tilbage til det normale arbejdsliv. Det vil gælde for mange sygeplejersker og for mange andre medarbejdere på de regionale arbejdspladser. Det kan jeg godt forstå, siger Anders Kühnau. Der er under konflikten holdt flere møder mellem parterne, men der har ikke været fremskridt i forhandlingerne. Og det ærgrer regionernes chefforhandler, at han ikke er lykkedes med lande en aftale med sygeplejerskerne, siger han. - Nu ser det ud til at ende med et indgreb, men der er ingen tvivl om, at jeg helst havde set, at vi kunne have lavet en overenskomstaftale med sygeplejerskerne, ligesom vi landede aftaler med de andre medarbejdergrupper, siger Anders Kühnau.",Alexander Hecklen,Penge,2021-08-26T08:51:00+00:00,https://www.dr.dk/nyheder/penge/sygeplejerskernes-formand-det-er-en-utrolig-kritisk-situation,DR
Efter næsten to måneders sygeplejerske-strejke står opbakningen i stampe,"Flere end tre ud af ti danskerne er hverken for eller imod strejken, viser ny måling.",Glad sygeplejerskeformand: Tak til danskerne! Vil stramme skrue igen,"- Vi er mere værd. Vi er mere værd. Dette slagord har i stor stil lydt på gader og stræder siden 19. juni, hvor omkring 5.000 sygeplejersker indledte deres strejke i kampen for at få mere i lønningsposen. Men indtil videre har slagordene været forgæves, og sygeplejerskerne er nu gået ind i ottende uge af strejken, efter at et flertal i juni stemte nej til et lønstigning på lige over fem procent fordelt på de næste tre år. Der er nemlig ikke kommet nogen ny aftale mellem arbejdsgiveren, Danske Regioner, og sygeplejerskerne. Der er faktisk slet ikke nogen meldinger om forhandlinger. Og heller ikke regeringen har taget anløb til at gribe ind og afslutte konflikten. Der er også en anden front, hvor strejken ikke rigtigt rykker sig ud af stedet. En dugfrisk måling Epinion har foretaget for DR Nyheder viser nemlig, at opbakningen blandt danskerne til sygeplejerskerne står i stampe, og at mere end tre ud af 10 danskere ikke har taget stilling til, om de bakker op eller er modstandere af strejken. - Det er påfaldende, at der fortsat er en ret stor gruppe af danskerne, som er uafklarede omkring de støtter sygeplejerskerne eller ej, siger Nana Wesley Hansen, der er arbejdsmarkedsforsker og lektor ved Københavns Universitet. DR Nyheder har flere gange i løbet af sommeren taget temperaturen på opbakningen blandt danskerne. Hver gang har resultatet dog været mere eller mindre identisk. Der er nemlig stadig omkring fire ud af 10 danskere, der bakker op om sygeplejerskerne. Ligeledes er der cirka to ud af 10, der er modstandere. Ifølge Nana Wesley Hansen tegner målingerne et billede af, at der er rigtig mange danskere, der bakker op om de offentlige ansatte og deres krav om mere i løn. - Jeg tror, at det grundlæggende handler om, at mange danskere har stor tillid til offentligt ansatte og særligt sygeplejersker, som løfter nogle afgørende funktioner i vores velfærdssamfund, siger hun. Men at der stadig er cirka tre ud af 10, der ikke har gjort deres holdning op, er et problem for sygeplejeskerne. Det mener arbejdsmarkedsforsker og lektor ved Aalborg Universitet Laust Høgedahl. - Det viser, at sygeplejerskerne har svært ved at trænge igennem. Det er et rigtig stort problem for dem, fordi de er afhængige af at få befolkningens opbakning til at presse arbejdsgiverne og politikerne, siger han. Hos Dansk Sygeplejeråd ser de det ikke som en skidt nyhed, at opbakningen ikke rykker sig ud af stedet. Her hæfter formand Grete Christensen sig ved, at den største gruppe blandt de adspurgte støtter strejken. - Jeg må sige tak til danskerne for, at der stadig er den meget stabile opbakning til vores konflikt, siger hun. Men der er også stabilt mange, der ikke har taget stilling - det er faktisk omkring hver tredje. Siger det ikke noget om, at I ikke slår igennem med jeres strategi? - Det er stabilt det tal, og jeg kan glæde mig over, at det ikke er gået dårligere, og at der ikke er flere, der har taget negativ stilling til konflikten, siger Grete Christensen fra Dansk Sygeplejeråd. Det er dog ikke alle sygeplejersker, der ser lige så rosenrødt på målingen. Christina Yogi Vilhelmsen, der er fællestillidskvinde for sygeplejerskerne på Bornholms Hospital, kalder det ærgerligt, at der ikke er flere danskere, der har fået øjnene op for, hvorfor det er vigtigt, at sygeplejerskerne skal have noget mere i løn. - Jeg håber, at befolkningen bakker os op. Det har vi alle sammen brug for, hvis vi skal fortsætte med at have et sundhedsvæsen, der ligner det, som vi har nu, siger hun. Målingen kommer oven på et døgn, hvor der har været masser af nyt på strejkefronten. I går formiddags varslede Dansk Sygeplejeråd nemlig, at 281 sygeplejersker i Region Hovedstaden og i Syddanmark skal gå i strejke om fire uger. Denne gang er det primært i kirurgien og sygeplejersker, der arbejder med øjenoperationer, som er udpeget. Det er femte uge i træk, at strejken bliver varslet udvidet. Og allerede ved midnat gik yderligere omkring 700 sygeplejersker på strejke-barrikaderne, som varslet for for fire uger siden. Strategien fra Dansk Sygeplejeråd med denne udvidelse er at ramme planlagte operationer, og derfor er der udtaget sygeplejersker, som arbejder med alt fra kirurgi, anæstesi, opvågning, ambulatorier og it. Mange patienter har dog allerede gennem sommeren mærket konsekvenserne af strejken, Knap 50.000 behandlinger er blevet udskudt siden 19. juni på hospitaler landet over, hvor særligt knæ- og hofteoperationer har stået for skud. Omfanget af aflysninger er dog et godt stykke fra antallet i 2008, hvor flere sygeplejersker havde nedlagt arbejdet, og hvor strejken ikke løb over en ferieperiode med neddroslet aktivitet, sådan som det indtil videre har været tilfældet i den aktuelle konflikt.",Emil Søndergård Ingvorsen,Penge,2021-08-10T03:50:00+00:00,https://www.dr.dk/nyheder/penge/efter-naesten-maaneders-sygeplejerske-strejke-staar-opbakningen-i-stampe,DR
Operationspukkel efter strejke blandt sygeplejersker kan strække sig helt til næste sommer ,Flere sygehuse i Østjylland melder om meget lange ventetider allerede.,Patienter er kede af det Ferie skal afholdes,"Flere og flere mennesker må humpe rundt med ondt i hoften, skulderen, ryggen eller knæet uden at kunne få den operation, de blev lovet. Sygeplejerskernes strejke har nu varet i lige godt to måneder, og alene i Region Midtjylland er over 3.000 operationer blevet aflyst. Men selv hvis strejken afblæses inden længe, skal patienterne væbne sig med tålmodighed. De kan komme til at vente mange måneder på at få en ny tid. Faktisk forudses det nogle steder, at puklen først er afviklet næste sommer. Silkeborg Sygehus er et eksempel. Her opereres patienter, der har problemer med hoften, skulderen, knæet, ryggen eller har grå stær. Normalt bliver det til 250 patienter om ugen, men i øjeblikket er det kun seks patienter, der kommer under kniven. Så det kan tage lang tid at komme til bunds i puklen af udskudte patienter, lyder det fra ledende overlæge Peter Toft. - Det kan sagtens vare indtil næste sommer, siger han. Peter Toft håber dog, at sygeplejerskerne vil være med til at arbejde ekstra, når strejken engang er slut. - Silkeborg Sygehus har tidligere haft succes med at lave lørdags-ambulatorium, hvor vi også laver operationer, men udvidelse af arbejdstiden kan også være en mulighed, siger den ledende overlæge. På ortopædkirurgisk afdeling på Aarhus Universitetshospital blev de ramt af strejken lige fra starten og kører lige nu kun på halv kraft. Her tager de sig af patienter, der har brug for en højt specialiseret operation, og nogle af dem kommer til at vente længe på en ny tid, fortæller oversygeplejerske Birgit Eg Andersen. - For nogle typer af patienter er det op til et halvt år. Det kan være fodpatienter, rygpatienter og visse skulderpatienter, siger hun. Patienterne på afdelingen reagerer meget forskelligt på aflysningerne af operationerne, lyder det. - Langt de fleste er meget tålmodige og har forståelse for situationen. Der er patienter, der er frustrerede, kede af det og synes, at det er håbløst. Så vi har mange telefonsamtaler med patienter, siger Birgit Eg Andersen. Puklen af patienter, der har brug for at finde et sygehus at blive opereret på, vokser lynhurtigt i øjeblikket. Region Midtjyllands patientkontor skal hjælpe patienter, der har for lang ventetid til en operation, men 10. august blev kontoret omfattet af sygeplejerskernes strejke. Allerede dengang ventede 1.000 patienter på svar fra kontorets patientvejledere - i dag er tallet vokset til 2.000, fortæller lederen af Patientkontoret, Marianne Bengtson. 10 ud af 14 ansatte på patientkontoret strejker, så det er ikke muligt at ringe til kontoret for at få hjælp. I stedet skal man skrive, men der går lang tid, før man får svar. - I øjeblikket har vi en ventetid på cirka fem uger, siger Marianne Bengtson. Afviklingen af operationspuklen kan blive udfordret yderligere af, at sygeplejerskerne skal afholde ferie, når de engang ikke strejker længere. Danske Regioner oplyser ifølge Politiken, at sygeplejerskerne har krav på at afholde fire ugers ferie inden udgangen af september. Patienterne i sundhedsvæsenet har siden sygeplejerskestrejkens start i juni fået udskudt mere end 55.000 ambulante kontakter og knap 9.000 kirurgiske indgreb. Det viser de nyeste tal fra regionerne. I Region Midtjylland er indtil videre 914 ambulante kontakter og 450 kirurgiske indgreb blevet udskudt på grund af sygeplejerskestrejken. Herudover er 559 patienter omvisiteret til behandling på et privathospital. Region Syddanmark meldte for nylig ud, at de på grund af strejken ikke længere har mulighed for at overholde patientrettighederne for alle.",Theis Lange Olsen,Østjylland,2021-08-22T09:46:00+00:00,https://www.dr.dk/nyheder/regionale/oestjylland/operationspukkel-efter-strejke-blandt-sygeplejersker-kan-straekke-sig,DR
Sygeplejersker på AUH nedlagde for anden dag arbejdet,,,,Flemming Nielsen,,2021-08-31 00:00:00,https://www.dr.dk/nyheder/seneste/sygeplejersker-paa-auh-nedlagde-anden-dag-arbejdet,DR
Video: Sygeplejersker kom med kampråb til Mette Frederiksen,,,,Frederik Hagemann-Nielsen,,2021-08-24 00:00:00,https://www.dr.dk/nyheder/seneste/video-sygeplejersker-kom-med-kampraab-til-mette-frederiksen,DR
Yderligere 702 sygeplejersker strejker fra i dag,,,,Mathias Oldager,,2021-08-10 00:00:00,https://www.dr.dk/nyheder/seneste/yderligere-702-sygeplejersker-strejker-fra-i-dag,DR
"Danske Regioner hiver sygeplejersker i Arbejdsretten: 'Det er en bøde, vi er villige til at tage'","Danske Regioner vil have sygeplejersker tilbage på arbejdet, efter arbejdsnedlæggelser på flere hospitaler.","Havde forventet, at det ville komme Historisk lang strejke","Det skulle egentligt have været afslutningen på strejken, da regeringen den 27. august afsluttede den historisk lange sygeplejerskekonflikt med et indgreb. Alligevel har flere sygeplejersker de seneste dage nedlagt deres arbejde i kortere perioder på flere hospitaler landet over. Og nu har sygeplejerskernes arbejdsgiver i Danske Regioner så taget konsekvensen. De oplyser, at de i dag har indgivet et klageskrift til Arbejdsretten. I et skriftligt citat skriver Danske Regioner: - Sagen er indgivet til Arbejdsretten med påstand om, at de sygeplejersker, der deltager i arbejdsnedlæggelserne, genoptager arbejdet og holder dette normaliseret. Der er endvidere indgivet påstand om, at de sygeplejersker, der har deltaget, betaler en bod. Danske Regioner vil i retten have Dansk Sygeplejeråd til at erkende, at arbejdsnedlæggelserne er overenskomststridige, og at de skal pålægge medlemmer at genoptage arbejdet. Mødet i Arbejdsretten finder sted allerede i morgen. Et af de steder, hvor særligt mange har nedlagt arbejdet, er på Rigshospitalet i København. Her har op mod 100 sygeplejersker nedlagt arbejdet i en time i flere dage. - Selvom der har været et regeringsindgreb, så ændrer det ikke på problemet. Vi mangler stadig flere kolleger, og vi har stadig ikke ordentlige vilkår, fortæller Luca Pristed. Han udtaler sig på vegne af de sygeplejersker, som har nedlagt arbejdet på Rigshospitalet. Det er ifølge Luca Pristed sygeplejerskerne selv, der har arrangeret arbejdsnedlæggelserne, og ikke Dansk Sygeplejeråd. - Dansk Sygeplejeråd har været her hver dag og sagt, at vi skal genoptage arbejde, forsikrer Luca Pristed. Efter regeringen afsluttede strejken med et indgreb er der såkaldt fredspligt, hvilket gør arbejdsnedlæggelserne ulovlige. Under fredspligt må man ikke varsle konflikt på baggrund af den overenskomst, som blev vedtaget af et flertal i Folketinget. Derfor er det heller ikke en overraskelse for Luca Pristed, at sagen nu ender i Arbejdsretten. - Det havde vi jo nok forventet, fortæller han. Nu risikerer Luca Pristed sammen med de kollegaer, som har nedlagt arbejdet, at betale bod for at nedlægge arbejde. Det skræmmer dog ikke Luca Pristed. - Vi vidste godt, at der er en chance for, at vi får en bøde for det. Det er en bøde, vi er villig til at tage. Ifølge Dansk Sygeplejeråd kan de aktionerende sygeplejersker allerede nu trækkes i løn og derudover pålægges en bod på 56 kroner i timen. Bliver der truffet en afgørelse mod sygeplejerskerne i arbejdsretten, kan Arbejdsretten give et pålæg og hermed forhøje boden til 86 kroner i timen. Formand for Dansk Sygeplejeråd Grete Christensen tager afstand fra arbejdsnedlæggelserne. Hun opfordrer dog samtidigt arbejdsgiverne i Danske Regioner til at lytte til ""den vrede og frustration, som det er udtryk for"". - Det er vrede og frustration over lovindgrebet. Jeg opfordrer meget til at man på arbejdspladserne tager dialogen med hinanden, og finder ud af, hvordan man finder hinanden igen. Det er noget, der skal normaliseres igen efter konflikten, og jeg ser andre steder, hvor man har givet lov til at afholde faglige møder, og det kan måske være med til at skabe noget ro og forståelse, siger Grete Christensen. Knap ti procent af landets sygeplejersker nåede at strejke i 10 uger. En historisk lang strejke. Under strejken er flere end 60.000 behandlinger og operationer blevet udskudt. På trods af en lang strejke endte det med et regeringsindgreb, som gjorde den mæglingsskitse, som sygeplejerskernes fagforening DSR havde forhandlet på plads med arbejdsgivere i kommuner og regioner, til lov. Den indeholder en lønstigning på 5,02 procent over tre år. Derudover skal der nedsættes en lønkomite, som skal kigge på lønningerne på det offentlige arbejdsmarked. Opdateret med kommentar fra Grete Christensen.",Mikkel Jensen,Penge,2021-09-08T11:54:00+00:00,https://www.dr.dk/nyheder/penge/danske-regioner-hiver-sygeplejersker-i-arbejdsretten-det-er-en-boede-vi-er-villige-til,DR
Sygeplejersker i ulovlig strejke: ‘Bare prøv at fyre os — så vil sundhedsvæsnet jo kollapse’,Arbejdsnedlæggelserne er ulovlige og kan ende som en sag i Arbejdsretten.,Strejke kan ende som sag i Arbejdsretten,"Det var svært at slå ugen i gang på Rigshospitalet mandag morgen. En hel time fra kl. 7.45 til 8.45 nægtede en gruppe på omkring 100 sygeplejersker nemlig at arbejde. Det samme gjorde sig gældende på Aalborg Universitetshospital Syd, hvor 35 sygeplejersker i samme tidsrum nægtede at arbejde. Sygeplejerskernes overenskomst blev i slutningen af august vedtaget ved lov af Folketinget, og derfor er sygeplejerskernes aktuelle strejker ulovlige. Ifølge sygeplejerske og talsmand Luca Pristed er protesterne udtryk for dyb utilfredshed med regeringens lovindgreb. - Den danske model har spillet fallit. Vi har strejket for bedre vilkår, fordi det i øjeblikket er svært at rekruttere og fastholde sygeplejersker. Regeringen har ikke lyttet, så nu nedlægger vi arbejdet for at få dem til at forstå, at vi hele tiden mister sygeplejersker, som der er hårdt brug for, siger han. Det skræmmer ikke Luca Pristed, at strejken kan føre til bødestraf, erstatningskrav og i sidste ende bortvisninger. - Vi har ikke noget lovligt våben tilbage – regeringen har nedlagt vores strejke, så nu må vi forsøge at gøre noget uden for loven. Det er politikerne, der skal råbes op, siger han og tilføjer - Jeg vil gerne se regionerne fyre os alle sammen – så vil sundhedsvæsnet jo kollapse. Ifølge Luca Pristed vil sygeplejerskerne strejke igen tirsdag og onsdag morgen. I sidste uge var der lignende demonstrationer på hospitaler i Roskilde og Horsens samt på Aarhus Universitetshospital, hvor omkring 120 sygeplejersker nedlagde arbejdet i én time. Demonstrationerne er blevet aftalt i en lukket, hemmelig Facebook-gruppe. Arbejdsnedlæggelserne kan ende som en sag i Arbejdsretten, hvis det fortsætter. Det meddeler Danske Regioner, som er sygeplejernes arbejdsgiver, i et skriftligt svar til DR Nyheder. - Vi har haft et fællesmøde med Fagbevægelsens Hovedorganisation og Dansk Sygeplejeråd for at sikre, at organisationerne aktivt medvirker til at hindre nye arbejdsnedlæggelser. - De overenskomststridige arbejdsnedlæggelser er til stor gene for patienterne. Hvis de fortsætter, vil vi på et nyt fællesmøde drøfte, om vi ønsker at tage sagen til Arbejdsretten med henblik på at få de pågældende idømt en bod, står der i det skriftlige svar fra Danske Regioner. Ifølge arbejdsmarkedsforsker ved RUC Bent Greve vil en afgørelse i Arbejdsretten føre til, at sygeplejerskerne mister deres løn i den periode, de strejker, og at de derudover kan få en bod, altså en bødestraf. Fortsætter sygeplejerskerne strejken yderligere, kan de idømmes en større bod. I så fald vil sygeplejerskerne også blive påbudt at gå i arbejde. Følger de ikke påbuddet, risikerer sygeplejerskerne i sidste ende at blive fritstillet. - Der er ingen tradition for, at denne type arbejdsnedlæggelser fører til ændringer. Snarere tværtimod kan sygeplejerskerne risikere at miste befolkningens opbakning, siger han. Kredsformand for Dansk Sygeplejeråd i København, Kristina Robins, appellerer også til, at sygeplejerskerne indstiller de nuværende time-strejker. - Jeg er nødt til at tage klar afstand fra de overenskomststridige arbejdsnedlæggelser, sagde hun søndag aften til DR Nyheder. Foran Rigshospitalet mandag morgen er der dog intet, der tyder på, at hverken appeller, arbejdsret eller trusler om fyring får sygeplejerskerne til at droppe deres opråb. - Vi føler os så dårligt behandlet. Når vi ikke kan ændre tingene gennem vores overenskomst, må vi jo gøre det sådan her, siger sygeplejerske Isabel Landahl og tilføjer: - Jeg er villig til at betale en bod for det her. Helt klart. Artiklen er opdateret med præcisering omkring fritstillelse. I en tidligere udgave stod, der er sygeplejerskerne risikerer, at blive fyret, hvis de fortsætter deres strejke efter påbud fra arbejdsretten. Der er dog ikke tale om fyringer, men derimod fritstillelser.",Astrid Ildor,Penge,2021-09-06T08:51:00+00:00,https://www.dr.dk/nyheder/penge/sygeplejersker-i-ulovlig-strejke-bare-proev-fyre-os-saa-vil-sundhedsvaesnet-jo,DR
Sygeplejersker skal i Arbejdsretten i dag: Kan få daglig bod på 86 kroner,"Arbejdsretten vil blandt andet se på, om fagforening har haft en rolle i arbejdsnedlæggelser.",Talsmand: Arbejdsnedlæggelser fortsætter Fagforenings rolle i fokus Straffen kan være fritstilling,"I denne uge har sygeplejersker flere steder i landet nedlagt arbejdet i en time af gangen i protest mod deres arbejdsforhold. Men arbejdsnedlæggelserne er i strid med overenskomsten, og derfor skal Dansk Sygeplejeråd og Danske Regioner mødes i dag i Arbejdsretten klokken 14. Arbejdsgiveren, Danske Regioner, kræver nemlig, at arbejdsnedlæggelserne stopper, og at de pågældende sygeplejersker får en bod. Ifølge arbejdsmarkedsforsker Laust Høgedahl, lektor på Det Samfundsvidenskabelige Fakultet ved Aalborg Universitet, er det forventeligt, at sagen er endt for retten. - Hvis de bare havde nedlagt arbejdet i en enkelt time, så ville man nok se igennem fingrene med det, men i og med at man gør det systematisk, og man også har varslet, at man vil gøre det igen, så er det meget forventeligt, at arbejdsgiverne vil bringe det for Arbejdsretten, siger han. Arbejdsnedlæggelserne er blandt andet blevet koordineret i grupper på sociale medier. Mandag var det blandt andet 100 sygeplejersker på Rigshospitalet og over 30 sygeplejersker på Aalborg Universitetshospital Syd, der nedlagde arbejdet i en time fra morgenstunden. Også tirsdag og onsdag nedlagde sygeplejerskerne arbejdet i en time. Ifølge sygeplejerske og talsmand Luca Pristed kan han og hans strejkende kollegaer se frem til en daglig bod på 56 kroner om dagen for de overenskomststridige arbejdsnedlæggelser. Arbejdsretten kan så forhøje boden til 86 kroner, hvis strejkerne fortsætter. - Det er vi klar til at modtage, og det vidste alle godt, da vi gik ind til det, at det var sådan, det var. I og med at vi kun har ødelagt vores arbejde tre timer, så er det ikke så meget, og vi er klar til at håndtere den bod, siger han. Tror du, at de her strejker fortsætter? - Det ved jeg, de gør. Der er mange, der har skrevet og spurgt mig om råd til det her, og jeg har vejledt dem, så godt jeg kunne, siger han og tilføjer: - Jeg er jo bare mig - uden om nogle organisationer og uden ledelsens viden, så jeg har vejledt dem så godt, jeg kan, og så håber jeg og ved, at der er nogle andre hospitaler, der vil tage teten næste uge. Kan du sige noget om, hvem det er? - Nej. I Arbejdsretten vil der være fokus på, om sygeplejerskernes fagforening, Dansk Sygeplejeråd, på nogen måde har haft en rolle i arbejdsnedlæggelserne, fortæller arbejdsmarkedsforsker Laust Høgedahl. - Fagforeninger har en forpligtigelse til at prøve at opretholde fredspligten. Det vil sige, at folk går på arbejde, når overenskomsten løber. Så det er noget, som Arbejdsretten skal tage stilling til, siger han. Men det er ikke bevis nok, at der er nogle sygeplejersker, der har nedlagt arbejdet efter en arbejdskonflikt. - Man skal jo have et eller andet bevis for, at Dansk Sygeplejeråd er involveret i de her overenskomststridige arbejdsnedlæggelser. Det kan være en mail eller et brev, der viser, at man opildner til at nedlægge arbejdet overenskomststridigt, siger han. Hos Dansk Sygeplejeråd afviser formand Grete Christensen dog, at forbundet på nogen måde har et medansvar for arbejdsnedlæggelserne. - Jeg er helt sikker på, at vi har gjort alt det, vi kunne, for at få dem tilbage på arbejdet. Vi har ikke vist, hvor det var henne, vi har ikke anet noget om, hvad det næste skridt var. Vi har gjort alt, hvad vi kunne, siger hun. Fortsætter sygeplejerskerne med aktioner, hvor de nedlægger arbejdet, kan Arbejdsretten i første omgang vælge at skærpe straffen, siger Laust Høgedahl. - Det næste skridt kan være, at man skruer op for bodens størrelse, og det næste skridt kan så være, at man fritstiller eller fyrer de sygeplejersker, som har nedlagt arbejdet overenskomststridigt, siger han. Men ifølge sygeplejerske Luca Pristed har sygeplejerskerne dog ikke andet valg end at protestere, efter at regeringen greb ind i deres strejke. - Det hjælper ikke, at regeringen bare ophøjer en mæglingsskitse til lov og bare tror, at alt kører videre, for det kører ikke videre på de danske hospitaler. Vi mangler sygeplejersker, vi mangler hænder, og det begynder at blive farligt for patienterne, siger Luca Pristed.",Thomas Prakash,Indland,2021-09-09T03:45:00+00:00,https://www.dr.dk/nyheder/indland/sygeplejersker-skal-i-arbejdsretten-i-dag-kan-faa-daglig-bod-paa-86-kroner,DR
Arbejdsretten har beordret dem tilbage på arbejde - men flere sygeplejersker vil fortsætte ulovlige strejker,"Vi vil fortsætte med at nedlægge arbejdet, lyder det fra sygeplejerske.",Vil fortsætte med at nedlægge arbejdet Spørgsmål om bod skudt til hjørne,"Den seneste uge har sygeplejersker på hospitaler landet rundt nedlagt arbejdet i en time i protest mod det regeringsindgreb, der afbrød deres ti uger lange strejke i slutningen af august. Men nu skal det være slut. Efter et møde mellem Danske Regioner og Dansk Sygeplejeråd i Arbejdsretten, har retten pålagt de medlemmer af Dansk Sygeplejeråd, som har deltaget i de overenskomststridige arbejdsnedlæggelser, at de skal genoptage arbejdet og holde dette normaliseret. Dermed er der også slået to fede streger under, at arbejdsnedlæggelserne strider mod loven, siger professor i samfundsvidenskab ved Roskilde Universitet Bent Greve. - Arbejdsretten siger hermed, at det er en overenskomststridig arbejdsnedlæggelse, og det må man ikke i Danmark. Det er derfor, lønmodtagerne skal gå igang med at arbejde med det samme. Det var en forventeligt, at Arbejdsretten ville beordre sygeplejerskerne tilbage på arbejde, lyder det fra Grete Christensen, der er formand for Dansk Sygeplejeråd. - Det vil vi selvfølgelig gå ud og meddele til samtlige af vores medlemmer, så det kommer til at ske, siger hun. Men har I ikke allerede gjort det? - Jo, men der er, så vidt jeg ved, heller ikke nogen, der nedlægger arbejdet lige aktuelt, men det handler også om at indskærpe igen, at vi skal opretholde den normalisering, siger Grete Christensen. Det er Danske Regioner, som har klaget til Arbejdsretten, efter at blandt andet sygeplejersker fra Rigshospitalet i København og Aarhus Universitetshospital har nedlagt arbejdet i en time flere dage i træk. Hos Danske Regioner er forventningen, at sygeplejerskerne nu følger Arbejdsrettens afgørelse. - Danske Regioner oplyser, at man nu forventer, at arbejdsnedlæggelserne ophører, da Arbejdsretten i dag har givet pålæg om, at arbejdet genoptages og holdes normaliseret, lyder det ganske kortfattet i en skriftlig kommentar. Noget tyder dog på, at i hvert fald ikke alle sygeplejersker har tænkt sig at følge Arbejdsrettens ord. - Vi fortsætter, indtil politikerne tager hånd om problemet, siger sygeplejerske Luca Pristed til P1 Orientering. Han udtaler sig på vegne af de sygeplejersker, der har nedlagt arbejdet på Rigshospitalet. - Jeg ved, at der er et nyt hospital i næste uge, der overtager arbejdsnedlæggelsen, og et nyt hospital ugen efter. Hvis sygeplejerskerne fortsætter arbejdsnedlæggelserne, kan det få endnu større konsekvenser, fortæller Bent Greve. - De kan få større bod, og i sidste ende kan de blive fritstillet. Det vil sige, at i virkeligheden kan arbejdsgiverne sige til dem, at de ikke vil bruge dem længere ude på sygehusene. Men udsigten til bod eller fritstilling er ikke noget, som vil få sygeplejerskerne til at stoppe arbejdsnedlæggelserne, siger Luca Pristed. - Vi er klar på at betale bod, og hvis de vil fritstille os, er vi klar på det. Det her går ikke udover os, det går udover patienterne. Og hvis politikerne ønsker det, så er det deres ansvar, ikke vores, siger han. Da Danske Regioner i går indgav et klageskrift til retten var det med en påstand om bod til de sygeplejersker, der har deltaget i arbejdsnedlæggelserne. Det blev der dog ikke taget stilling til i dag, men spørgsmålet blev udsat til senere behandling. - Det var stor enighed om, at boden ikke skulle diskuteres i dag. Nu skal der udveksles oplysninger om, hvad det er, der er foregået, og så tager vi det på et senere tidspunkt, siger Grete Christensen fra Dansk Sygeplejeråd. Ved overenskomststridige arbejdsnedlæggelser kan sygeplejersker, der har deltaget, trækkes i løn og pålægges en bod på 56 kr. i timen. Arbejdsretten kan give et pålæg om at genoptage arbejdet og holde arbejdet normaliseret. Herefter forhøjes boden til 86 kr. i timen. Grete Christensen håber dog på, at der nu er plads til en god og fornuftig dialog med arbejdsgiverne. - Vi er i den situation, at sygeplejerskerne har genoptaget arbejdet, og så håber jeg, at arbejdsgiverne er opmærksomme på at lytte til den frustration, der er, og på en overenskomstmæssig måde får arrangeret plads til, at vi kan snakke om, hvordan vi kan få normaliseret arbejdet på en god måde, siger hun.",Mikkel Jensen,Penge,2021-09-09T16:23:00+00:00,https://www.dr.dk/nyheder/penge/arbejdsretten-har-beordret-dem-tilbage-paa-arbejde-men-flere-sygeplejersker-vil,DR
Sygeplejersker trodser Arbejdsretten og nedlægger igen arbejdet - starter alternativ strejkekasse,Sygeplejersker indsamler tusindvis af kroner til at betale for bod. ,Den alternative strejkekasse - Vi er på øverste trin på konfliktstigen,"Så skete det igen. Sygeplejersker i massevis nedlagde arbejdet i en time. Denne gang foran Herlev Hospital. Og det selvom Arbejdsretten i torsdags pålagde de medlemmer af Dansk Sygeplejeråd, som har deltaget i de overenskomststridige arbejdsnedlæggelser, at de skal genoptage arbejdet og holde dette normaliseret. Flankeret af murere, stilladsarbejdere og andre faggrupper og med ""Fællessag på tværs af fag"", ""Fuld støtte til sygeplejerskerne!!!"" og ""fight like a nurse"" på bannere, tog sygeplejerskerne plads foran indgangen til hospitalet. - Ligesom på de andre hospitaler er vi vrede, sure og frustrerede over et regeringsindgreb, som de facto har dræbt den danske model, og vi gør det i protest over et sundhedsvæsen, der er i knæ, fortæller Rasmus Christian Post, der er en af talspersonerne for arbejdsnedlæggelsen på Herlev Hospital. Der er jo kommet en ret klar besked fra Arbejdsretten i torsdags om, at I ikke må nedlægge arbejdet. Hvorfor gør I det alligevel? - Den klare besked var der jo i forvejen. Vi ved godt, at vi ikke må, og de har egentligt bare bekræftet, at vi ikke må. Men vi synes, at som sundhedsfaglige er vi nødt til at råbe op, når vi oplever nogle uretfærdigheder. Og nu er vi bare ekstra vrede og frustrerede efter regeringsindgrebet. Der har flere gange været trusler om, at sygeplejersker som deltager i de overenskomststridige arbejdsnedlæggelser risikerer bod. Og selvom spørgsmålet blev skudt til hjørne, da Arbejdsretten beordrede sygeplejerskerne tilbage på arbejde i torsdags, så hænger truslen stadigvæk i luften. Men nu er der ekstra støtte til dem, som vælger at nedlægge arbejdet. Over weekenden er der blevet samlet tusinder af kroner ind til at dække en bod. ""De enkelte sygeplejersker skal ikke straffes økonomisk for at tage kampen op og på vegne af mange sende et klart signal til Regeringen om, at denne har gjort regning uden vært,"" står der på indsamlingen, og det har fået mange til at sende penge. Fra indsamlingen startede gik der blot otte timer før, der var samlet 30.000 kroner ind, fortæller sygeplejerske Thomas Sørensen. Og siden er pengene fortsat i en lind strøm ind til den alternative strejkekasse. - Jeg er svært overrasket til den positive side over, hvor godt det er gået med indsamlingen, fortæller Thomas Sørensen. Det er jo arbejdsnedlæggelser, som er overenskomststridige. Hvorfor samle ind til det? - Vi har ikke haft mulighed for at sige fra overfor det ""overgreb"", som regeringen har ydet mod landets sygeplejersker. Vi har sagt nej til det overenskomstforslag, der er stillet to gange, og nu har en stor del af de ansatte sygeplejersker i sundhedsvæsenet besluttet sig for, at de vil blive ved med at sige nej. Det synes jeg, man skal støtte op om, for det er trods alt vores allesammens vegne de taler på, fortæller Thomas Sørensen. Det er tredje uge, hvor der er overenskomststridige arbejdsnedlæggelser, og det er bestemt ikke noget, vi er vant til at se på det offentlige arbejdsmarked, siger arbejdsmarkedsforsker ved Aalborg Universitet Laust Høgedahl. - Vi kender overenskomststridige arbejdsnedlæggelser mere fra den private sektor. Der ser vi ved lokale lønforhandlinger, at nogle nedlægger arbejdet kortvarigt. - Vi skal tilbage til 90'erne, før vi har set det brugt i vid udstrækning i den offentlige sektor. Så det er et alvorligt tegn, når vi ser, at de overenskomststridige arbejdsnedlæggelser fortsætter. De mange arbejdsnedlæggelser på landets sygehuse fortsætter, efter at regeringen har stoppet sygeplejerskerne 10 uger lange strejke med et indgreb. Og arbejdsnedlæggelserne fortsætter, efter at Arbejdsretten har beordret sygeplejersker, der har nedlagt arbejdet, tilbage på job. - Nu er vi helt oppe på det øverste trin på konfliktstigen. Nu har Arbejdsretten endnu ikke taget stilling til, hvorvidt sygeplejerskerne skal have en bod, men det vil være det næste naturlige skridt at tage for arbejdsretten, fortæller Laust Høgedahl. Det, vi ser nu, er noget, som foregår udenfor det almindelige arbejdsretlige system, fortæller Laust Høgedahl. - Det er ikke normalt, at vi ser det i den offentlige sektor, fortæller han. Ifølge Laust Høgedahl kan sygeplejerskernes fagforening på ingen måde blive forbundet med arbejdsnedlæggelserne. - Hvis de gør det, så svigter de deres organisationsansvar, som de har skrevet under på, at de har i forhold til hovedaftalen, de har lavet med deres arbejdsgivermodpart. Hvis Dansk Sygeplejeråd bliver forbundet med overenskomststridige arbejdsnedlæggelser, så kan de også som organisation idømmes en meget heftig bod. Fra Dansk Sygeplejeråd, lyder der da også en klar opfordring til sygeplejerskerne til at genoptage og normalisere arbejdet. - De overenskomststridige arbejdsnedlæggelser, som er foregået over de seneste uger, og nu ser ud til at komme til at foregå i den kommende uge, er noget som vi klart må tage afstand fra. Vi er i dialog med både sygeplejersker og tillidsrepræsentanter ude på arbejdspladser for at normalisere arbejdet igen, lyder det fra Grete Christensen, formand i Dansk Sygeplejeråd.",Mikkel Jensen,Penge,2021-09-13T11:45:00+00:00,https://www.dr.dk/nyheder/penge/sygeplejersker-trodser-arbejdsretten-og-nedlaegger-igen-arbejdet-starter-alternativ,DR
Danske Regioner: Opsigelse fra protestsygeplejerske er et kampskridt,Under navnet '#kollektivopsigelse' opfordres sygeplejersker på facebook til kollektivt at sige op i dag. Men det kan være ulovligt og føre til bøder.,Kollektive opsigelser kan være ulovlige Danske Regioner: 'Det er et kampskridt' Ulovlige strejker var ikke nok,"'#Kollektivopsigelse - Vi siger fra!' Det er navnet på den Facebookgruppe, hvor en landets sygeplejersker opfordres til kollektivt at sige op. Gruppens administrator Luca Pristed har i dag sat handling bag ordene. - Jeg har valgt at sige op, fordi jeg ikke længere kan arbejde i et sundhedsvæsen, hvor vi er blevet forsømt og blevet sparet på helt indtil benet, siger Luca Pristed, der er talsperson for styregruppen for den nationale arbejdsnedlæggelse og sygeplejerske på Rigshospitalet – i hvert fald lidt endnu. Når hans måneds opsigelse er gået, venter arbejdsløsheden. Men han er allerede begyndt at søge sygepleje-jobs i den private sektor. - Jeg er allerede i gang med at finde et andet arbejde. Og jeg kommer ikke tilbage til det offentlige, før forholdene er bedre, understreger Luca Pristed. I morges afleverede han så sin opsigelse, efter flere måneder hvor han sammen med andre sygeplejersker har udtrykt sin utilfredshed med arbejds- og lønforhold gennem ulovlige strejker, uden det har ført til nogen ændringer i forholdene. Men hvis den kollektive opsigelse rent faktisk føres ud i livet, så kan det være ulovligt. Det ses nemlig som en overenskomststridig aktion og føre til en dom i arbejdsretten. I sidste ende kan der lande en regning hos den enkelte medarbejder. Luca Pristed er meget opmærksom på risikoen for, at sygeplejerskerne kan dømmes til at trække sin opsigelse tilbage og pålægges bod. - Det er spændende, hvad der sker, siger han. - Det vil være paradoksalt at tvinge offentlige sundhedsmedarbejdere til at blive i noget, der er usundt for dem. Han nævner samtidigt, at der var en lignende sag i 1995 på Aarhus Universitetshospital. Dengang valgte 232 sygeplejersker at sige op. Arbejdsgiverne valgte at køre en sag mod dem, hvor de blev pålagt at trække opsigelsen tilbage ellers ville de blive pålagt bod. Alle på nær seks sygeplejersker valgte at trække sin opsigelse tilbage. De blev formentlig aldrig pålagt bod, da der var så få tilbage. Dansk Sygeplejeråd kan i hvert fald ikke dokumentere det. Arbejdsgiverne i dag er primært regionerne. Den fælles organisation for dem - Danske Regioner - har tænkt sig at følge samme spor, hvis opsigelserne gennemføres. - Vi betragter kollektive opsigelser som et kampskridt, som vi ikke på forhånd kan vurdere omfanget af, men vi vil naturligvis være opmærksomme på det i forbindelse med opsigelser, der falder i november måned, skriver Danske Regioner i en mail til DR Nyheder. Rigshospitalet ønsker ikke at udtale sig om Lucas opsigelse, da det er en personalesag. Vi har kontakt til alle fem regioner, men ingen har endnu et overblik over november måneds opsigelser og kan derfor ikke udtale sig om det endnu. I Dansk Sygeplejeråd forstår man sygeplejerskernes frustration, men tager afstand fra kollektive opsigelser, da den kan være i strid med de arbejdsretlige regler. Der er altså endnu intet officielt tal på, hvor mange sygeplejersker der har sagt op eller forventes at gøre det. Luca Pristed er den eneste, DR Nyheder har kontakt med, som gennemfører sin opsigelse. Det har ikke været muligt for DR Nyheder at finde andre, der følger hans eksempel. Luca Pristed siger selv, han regner med at ""nogle tusinde"" følger ham, i DR2's program Deadline. - Vi er simpelthen blevet trukket så langt nu, at sygeplejersker og andet sundhedsfagligt personale siger fra i hobetal. Men at manøvren kan vise sig at være ulovlig var altså ikke nok til at holde Luca Pristed fra at sige op. Og det er ikke første gang han tyr til lovstridige træk i sin kamp for bedre løn- og arbejdsforhold. Så sent som i går afholdt han og over 100 andre sygeplejersker på Rigshospitalet endnu en ulovlig strejke. Det samme gjorde hundredevis af sygeplejersker andre steder i landet. Den ulovlige strejke varede en time fra klokken 7:45 mandag morgen. Men det er langt fra første gang sygeplejersker samles til strejke, selvom konflikten officielt blev afsluttet med regeringsindgreb i slutningen af august. Regeringens indgreb var brænde på bålet for mange sygeplejersker, der nu ikke ser anden udvej, end at lægge sin opsigelse og forlade det offentlige sygeplejefag. - Efter Mette Frederiksens tale gik jeg ud og opfordrede folk til kollektiv opsigelse og lavede en begivenhed om det. Det er nået ud til mange, men vi kan ikke sige decideret, hvor mange der deltager, siger han. Rettelse: Af rubrikken fremgik det tidligere: ""Danske Regioner advarer: Opsigelse fra protestsygeplejerske er et kampskridt"". 'Advarer' er fjernet, da Danske Regioner ikke kan advare. Det skal i stedet afgøres i arbejdsretten.",Sara Rud,Penge,2021-11-30T09:47:00+00:00,https://www.dr.dk/nyheder/penge/danske-regioner-opsigelse-fra-protestsygeplejerske-er-et-kampskridt,DR
"Over 1000 sygeplejersker får bødestraf: 'Boden vil vokse, og i sidste ende kan man blive fyret'",Ulovlige strejker koster sygeplejersker 56 kroner eller 86 kroner i timen.,Bøde vil blive større og større,"I de seneste uger har sygeplejersker på flere sygehuse landet over nedlagt arbejdet i en time. Den slags strejke begyndte, umiddelbart efter at regeringen i slutningen af august valgte at sætte en stopper for sygeplejerskernes ti uger lange strejke med et indgreb. Men arbejdsnedlæggelsen, som nogle sygeplejersker har gang i nu, er i strid med reglerne for, hvornår og hvordan man må strejke, og det førte i sidste uge til, at Arbejdsretten, der er en særlig domstol, pålagde sygeplejerskerne at genoptage arbejdet. Det var dog ikke alle sygeplejersker, der valgte at følge den instruks. I stedet fortsatte de med at strejke flere steder. Derfor er der i dag landet en kontant afregning for den slags, idet Arbejdsretten har dømt, at de knap 1.200 sygeplejersker, som i den seneste tid har deltaget i de ulovlige strejker, skal tildeles en bødestraf. Det oplyser fagforeningen Dansk Sygeplejeråd (DSR) til DR Nyheder. Bødens størrelse lyder på 56 kroner per time for dem, der har strejket til og med den 9. september. Derudover kan de sygeplejersker, som valgte at fortsætte med det trods Arbejdsrettens første påbud, se frem til at skulle betale endnu mere - nemlig 86 kroner per time. Og ifølge Grete Christensen, der er formand for Dansk Sygeplejeråd, kom dagens bødestraf ikke som nogen overraskelse. - Vi var i Arbejdsretten for en uge siden, hvor de udskød selve fastsættelsen af boden, og det er helt forventeligt, at den kommer nu. Mener du, at det er en fair og nødvendig bøde? - Arbejdsretten har sine regler, og det skal jeg ikke stå og gradbøje. Det her var, hvad vi kunne forvente, og det er det, der er sket. Hvordan vil du få dine medlemmer til at efterleve afgørelsen? - Jeg kan sige lige så højt og tydeligt, som jeg har gjort det mange gange før, at det her tager vi skarp afstand fra, og vi opfordrer dem til at gå på arbejde i stedet for. Dansk Sygeplejeråd oplyser desuden, at Arbejdsrettens dom er blevet videreformidlet til alle medlemmer. Bødestraffen er både noget, der rammer dem, der har strejket, og dem, der kan finde på at gøre det fremover. Hvis sygeplejerskerne fortsætter med at strejke, vil der formentlig blive indkaldt til et nyt møde i Arbejdsretten, og for hver gang det sker, kan bødestraffen blive hævet, forklarer Laust Høgedahl, der er arbejdsmarkedsforsker ved Aalborg Universitet. - Fortsætter sygeplejerskerne, vil boden vokse, og i sidste ende kan man blive fyret, fordi man misligholder sin ansættelseskontrakt, siger han. - Men det er ikke normalt, at boden bliver sat op mange gang. De fleste stridigheder plejer at blive afsluttet, idet der kommer bod på. Derudover kan Dansk Sygeplejeråd blive pålagt en ""meget heftig bod"" - altså bødestraf - hvis ikke organisationen gør sit for at begrænse de overenskomstridige arbejdsnedlæggelser eller ligefrem opildner til det. - Bliver organisationen dømt for ikke at overholde det, kan det blive dyrt. Vi taler om millioner af kroner i organisationsbod. Det er sygeplejerskernes primære arbejdsgiver - Danske Regioner - der tidligere i september valgte at gå til Arbejdsretten for at få de strejkende sygeplejersker til at genoptage arbejdet.",Karen Klærke,Indland,2021-09-16T18:54:00+00:00,https://www.dr.dk/nyheder/indland/over-1000-sygeplejersker-faar-boedestraf-boden-vil-vokse-og-i-sidste-ende-kan-man,DR
Sygeplejersker på Rigshospitalet vil nedlægge arbejdet en time om dagen,"Det er over en uge siden, at regeringen greb ind i den strejke, hvor sygeplejerskerne krævede mere i løn. Nu vil sygeplejersker nedlægge arbejdet i strid med overenskomst. ",Kan koste dyrt Håber det virker,"Rettelse d. 07/09 2021: Det er korrekt både at benytte overenskomststridig og ulovlig, når vi definerer sygeplejerskernes arbejdsnedlæggelser. Arbejdsmarkedets parter benytter i deres egen hovedaftale terminologien lovlighed i deres aftale om arbejdsstandsning.Derudover afgør Arbejdsretten også sager ud fra kriterierne om lovlighed/ulovlighed. Rettelse: I en tidligere udgave af artiklen fremgik det, at den planlagte nedlæggelse af arbejdet er ulovlig. Det er ikke korrekt og det er nu rettet til overenskomststridigt. De nåede at strejke i ti uger, før regeringen greb ind og gjorde en ende på kampen for højere løn og andre arbejdsforhold. Men nu vil flere sygeplejersker tage sagen i egen hånd og kæmpe videre på trods af den afsluttede strejke. I morgen klokken 7.45 til 8.45 vil sygeplejersker fra forskellige afdelinger på Rigshospitalet nedlægge arbejdet. Det samme vil de gøre tirsdag og onsdag. - Nu har vi brug for at sætte en fod i jorden for at blive hørt, siger sygeplejerske Luca Pristed. Han håber, at flere end 100 sygeplejersker vil møde op mandag og nedlægge arbejdet i morgentimen. Sygeplejerskerne på Rigshospitalet er ikke de første, der vil nedlægge arbejdet, efter strejken blev stoppet. I sidste uge var der arbejdsnedlæggelser rundt omkring i landet. Mandag og tirsdag nedlagde sygeplejersker på Aarhus Universitetshospital arbejdet i en time. I fredags skete det samme på hospitalerne i Roskilde og Horsens. Selvom det er sket flere steder i sidste uge, så risikerer sygeplejerskerne at skulle betale en bøde for at nedlægge arbejdet. - Sygeplejerskerne risikerer først at få en bod, og bliver de ved, så kan de få en højere bod. Fortsætter de, så kan de risikere at blive fyret, siger Bent Greve, professor i arbejdsmarked på Institut for Samfundsvidenskab og Erhverv ved Roskilde Universitet. Man kan nemlig ikke bare nedlægge arbejdet i Danmark. Det skyldes, at der på det danske arbejdsmarked er det, der hedder fredspligt, forklarer han. - Enkelt sagt så kommer der ikke noget ud af det her. Der har været en reel arbejdskonflikt, den er færdig. Folketinget har grebet ind. I den situation må man forvente, at alle overholder den aftale, der er indgået. Fredspligt betyder med andre ord, at begge parter - både arbejdsgiver og arbejdstager - forpligter sig til ikke at varsle eller udøve en konflikt på grund af forhold, der er reguleret i overenskomsten. Han fortæller, at både Dansk Sygeplejeråd og tillidsrepræsentanter har pligt til at bidrage til, at de ansatte genoptager arbejdet. Og selvom Kristina Robins, kredsformand i DSR Hovedstaden, forstår sygeplejerskernes frustration, så tager hun afstand fra arbejdsnedlæggelsen: - Jeg er nødt til at tage skarp afstand fra, at sygeplejerskerne laver overenskomststridige arbejdsnedlæggelser. Det samme gør Danske Regioner, sygeplejerskernes arbejdsgiver. I en mail til DR skriver de: 'Vi har haft et fællesmøde med Fagbevægelsens Hovedorganisation og Dansk Sygeplejeråd, for at sikre, at organisationerne aktivt medvirker til at hindre nye arbejdsnedlæggelser. De overenskomststridige arbejdsnedlæggelser er til stor gene for patienterne. Hvis de fortsætter, vil vi på et nyt fællesmøde drøfte, om vi ønsker at tage sagen til arbejdsretten med henblik på at få de pågældende idømt en bod.' Trods meldingen fra Danske Regioner, så mener Luca Pristed stadig, at arbejdet skal nedlægges. - Vi holder fast i det. Vi har stadig tænkt os at gøre det, siger han og fortsætter: - Vi regner selvfølgelig med at få bøden, men jeg kan ikke se for mig, at Rigshospitalet fyrer dem, der møder op. På den Facebookgruppe, hvor sygeplejerskerne på Rigshospitalet koordinerer arbejdsnedlæggelsen, har der heller ikke været tilkendegivelser om, at arbejdsnedlæggelsen ikke skal finde sted mandag til onsdag, fortæller han. Han håber, at det her kan få betydning for sygeplejerskernes ansættelsesforhold. For han mener ikke, at de fik noget ud af den lovlige strejke. - Vi kan simpelthen ikke spille efter de regler, der er, mere. Vi prøvede at bruge den danske model til at strejke og kæmpe for bedre vilkår og bedre løn. Det har ikke virket. Men det kommer den overenskomststridige arbejdsnedlæggelse med al sandsynlighed ikke til at ændre på, siger Bent Greve: - Der er ingen historisk erfaring for, at det giver sympati at lave en overenskomststridig nedlæggelse af arbejdet. Den kommer ikke til at ændre på den beslutning, der er taget. De skal gå på arbejde efter det lovindgreb, der er lavet.",Cecilie Frederiksen,Indland,2021-09-05T18:53:00+00:00,https://www.dr.dk/nyheder/indland/sygeplejersker-paa-rigshospitalet-vil-nedlaegge-arbejdet-en-time-om-dagen,DR
Fagforening advarer strejkende sygeplejersker om kæmpebøde,"Strejkerne kan udløse en tocifret millionbøde til Dansk Sygeplejeråd, siger kredsformand.",Dansk sygeplejeråd tager afstand til arbejdsnedlæggelser Sygeplejerske upåvirket,"Det kan blive dyrt for fagforeningen Dansk Sygeplejeråd, hvis grupper af sygeplejersker fortsætter de seneste ugers overenskomststridige strejker. Sådan lød advarslen fra kredsformand og hovedbestyrelsesmedlem i Dansk Sygeplejeråd Kristina Robins til en større gruppe sygeplejersker, der tirsdag morgen havde nedlagt arbejdet på Herlev Hospital i en time. -Arbejdsretten strammer nu til og er meget tæt på at give Dansk Sygeplejeråd en organisationsbod, fordi de siger, at det her er så systematisk, at vi har et ansvar. Vi risikerer en bøde på 20 millioner kroner - måske op til 50 millioner kroner. I hvert fald et tocifret millionbeløb, sagde kredsformand i hovedstaden, Kristina Robbins, i megafon til de strejkende. Kredsformanden opfordrede de strejkende til at genoptage arbejdet efter tre dage med korte arbejdsnedlæggelser, som er i strid med reglerne for, hvordan og hvornår man må strejke. -Vi forstår vreden, som I har, og som tænder an til de her aktioner. Jeg er nødt til at sige, at Dansk Sygeplejeråd på det kraftigste tager afstand fra det og anbefaler, at I vender tilbage til arbejdet, sagde hun. Det er allerede afgjort på et fællesmøde mellem Dansk Sygeplejeråd og Danske Regioner, at den enkelte strejke-deltager kan få en mindre bøde hver især på 56 kr. for at nedlægge arbejdet i strid med reglerne. Arbejdsretten er nu gået ind i sagen og skal behandle spørgsmålet om en højere bøde til de sygeplejersker, der fortsat har nedlagt arbejdet over de seneste uger ved en række kortere strejker på hospitaler over hele landet. Derudover kan der altså også være udsigt til en bøde til fagforeningen Dansk Sygeplejeråd for at have såkaldt organisationsansvar for strejken. Det kræver dog, at Arbejdsretten afgør, at fagforeningen enten har hjulpet de strejkende eller gjort for lidt for at stoppe strejkerne. Danske Regioner afviser dog, at de har rejst krav om en bod til Dansk Sygeplejeråd. I en skriflig kommentar til DR Nyheder skriver de: - Vi vurderer løbende, om vi mener, at DSR gør tilstrækkeligt for at få stoppet de overenskomststridige arbejdsnedlæggelser. Vi har ikke for nuværende rejst krav om en bod for organisationsansvar. Den strejkende sygeplejerske Rasmus Post vil ikke lade sig påvirke. - At komme med trusler om arbejdsretten er jo trods alt bare trusler. Vi ved ikke, hvad der vil ske. Vi kæmper for noget, der er meget vigtigere, sagde sygeplejerske Rasmus Post efterfølgende til forsamlingen efter Kristina Robins indlæg. Rasmus Post har været med til at starte en indsamling, der skal bruges til at betale de personlige bøder, som enkelte sygeplejersker nu kan se frem til. Advarslen om en kæmpebøde til fagforeningen skræmmer ham ikke. - Jeg betaler gerne en tussemand for at gøre det her og råbe regeringen op. Vi skal ikke blive så skræmt af de beløb, der florerer. Og så skal Arbejdsretten også lige bevise, at DSR har haft en finger med i det her - og det har de altså ikke. Der blev ifølge DR’s oplysninger tirsdag holdt et nyt fællesmøde mellem arbejdsgiverne i Danske Regioner, FH og Dansk Sygeplejeråd om de fortsatte overenskomststridige arbejdsnedlæggelser. Ifølge DR’s oplysninger vil der også de kommende dage finde overenskomststridige arbejdsnedlæggelser sted. Også på blandt sygeplejersker på Bornholm og Lolland var der i dag overenskomststridige arbejdsnedlæggelser.",Casper Schrøder,Penge,2021-09-15T18:28:00+00:00,https://www.dr.dk/nyheder/penge/fagforening-advarer-strejkende-sygeplejersker-om-kaempeboede,DR
Sygeplejersker skal betale 125 kroner om måneden for at fylde strejkekassen igen,,,,Mark Lindved Norup,,2021-09-21 00:00:00,https://www.dr.dk/nyheder/seneste/sygeplejersker-skal-betale-125-kroner-om-maaneden-fylde-strejkekassen-igen,DR
"Pressede sygeplejersker står frem og indrømmer alvorlige fejl: Patient tissede ikke en hel weekend, og blodpropper blev ikke opdaget","Mange patienter, få hænder og travlhed risikerer at gå ud over patienters sikkerhed, advarer sygeplejersker. ",Dement tissede ikke en hel weekend Én sygeplejerske til 24 patienter ’Det er forfærdeligt at være i’ Næsten 200 flere patientklager på to år,"Artiklen er opdateret 7. oktober 2021: En formulering i artiklens faktaboks vedrørende antallet af sygeplejersker, der er kommet til i perioden 2019-2021, er blevet præciseret. Maria Juhl og Gunvør Joensen er begge sygeplejersker. De er begge ansat på Aalborg Universitetshospital. Og de har begge begået alvorlige fejl i deres arbejde. Nu står de frem og fortæller om en hverdag, der er blevet så presset, at det går ud over patienterne. - Vi havde tre patienter, der lå med blodpropper i lungerne, som ikke blev opdaget, fortæller Gunvør Joensen om en af de seneste episoder fra sin afdeling. - Det blev ikke fanget, fordi vi sygeplejersker havde for travlt. Der var ikke tid til at kigge ordentligt på patienternes blodprøver, hvor man kunne have set det. De blev dårlige og fik besvær med at trække vejret, og det var sådan, det til sidst blev opdaget. Ingen af de tre patienter døde, men havde Gunvør Joensen og hendes kollegaer flere hænder og bedre tid i hverdagen, er hun sikker på, at blodpropperne var blevet opdaget med det samme. Men hun vil ikke udelukke, at det en dag kan ende anderledes end for de tre blodproppatienter. - Der kan godt pludseligt være en patient, der ligger med hjertestop, som vi havde kunnet stoppe i tide, hvis vi havde haft tid til det, siger hun. Artiklen fortsætter under videoen, hvor Maria Juhl fortæller om en episode fra sin afdeling. Maria Juhl arbejder på en anden afdeling på det nordjyske hospital. Hun fremhæver selv en episode, der strakte sig over en hel weekend og involverede en dement mand, der havde fået fjernet sit kateter om fredagen og samme dag blev indlagt på Maria Juhls afdeling. Manden kunne tilsyneladende selv finde ud på toilettet. Og da der denne weekend var 19 patienter på afdelingen, som kun har 14 sengepladser, og kun tre sygeplejersker på arbejde, selvom der skulle have været fem, var den demente ikke en af de patienter, som fik mest opmærksomhed, fortæller Maria Juhl. Først tre dage senere – om mandagen – fandt sygeplejerskerne ud af, at der var noget helt galt med patienten. - Om mandagen begynder han at klage over mavesmerter, og vi beder ham om at gå ud at tisse. Men først der går det op for os, at han faktisk overhovedet ikke har kunnet tisse efter at have fået fjernet kateteret. - Vi får ham lagt ind i hans seng og får mærket på hans mave, som faktisk er helt stor og spændt. Vi lægger et kateter på ham igen, og det viser sig, at han har fire liter urin stående i blæren. Så han har ikke tisset hele den weekend. Og det har hverken jeg eller mine kolleger opdaget. En blodprøve taget om mandagen viste, at patientens nyre var blevet påvirket af, at han ikke var kommet af med vandet hele weekenden. - Det gør virkelig ondt på mig, at jeg har svigtet en af mine patienter. At jeg ikke opdagede, at han ikke kunne tisse, siger Maria Juhl. Spørger man Maria Juhl, er det ikke den eneste gang, at presset på hendes afdeling har ledt til alvorlige fejl, der kunne være gået galt. - Der har været situationer, hvor jeg tænkte ’Puha, det var heldigt, at jeg kom ind nu’ eller ’gad vide, hvor længe patienten har ligget og haft det sådan’, hvis de ikke selv har kunnet kalde på hjælp. Går man bare få år tilbage, mener hun ikke, at lignende fejl kunne opstå. - Jeg kan ikke udelukke det. Men ærligt talt, så tror jeg det ikke. For hvis jeg havde overset det, så havde en af mine kollegaer været opmærksom på det. Men vi er jo næsten ingen kollegaer i dag. Vi er jo næsten ingen folk på arbejde. Så man føler hele tiden et stort pres, siger hun. Det samme billede ser Gunvør Joensen på den afdeling, hvor hun arbejder. - Der er meget travlt. Det mest travle, jeg kan komme i tanke om, er tre aftenvagter, hvor jeg havde 24 patienter, og hvor jeg var den eneste sygeplejersker, der var på arbejde, og havde ansvaret for dem. Hvad tænker du om det? - Det er uforsvarligt. Det kan gå så galt, for det er jo menneskeliv, vi har med at gøre. Patientsikkerheden er bare ikke i orden. Vi kan overse blodprøver, glemme medicin, dosere forkert eller overse signaler fra patienterne. Hvad kan du frygte? - I værste tilfælde er der jo en patient, som kan dø i min vagt. Det er jo mennesker, som er rigtig dårlige, der kommer ind på vores afdelinger og på hospitaler generelt, siger Gunvør Joensen. Både Gunvør Joensen og Maria Juhl oplever, at presset er blevet større de seneste måneder, i takt med at manglen på sygeplejersker mærkes landet over. Samtidig er det svært at rekruttere til bestemte afdelinger på hospitalet i Aalborg, og alt imens har nogle afdelinger flere opsigelser og sygdom ifølge sygeplejerskernes a-kasse og fællestillidsrepræsentanten på sygehuset. Tal fra Region Nordjylland tyder da også på dette. Lige nu er der den højeste overbelægning siden 2018 på Aalborg Universitetshospital. Samtidig viser tallene øget sygefravær og flere fratrædelser blandt sygeplejerskerne fra 2018 til og med de første otte måneder af 2021. Sygeplejerskerne har i 2019 og 2020 også haft flere overarbejdstimer ifølge tallene. På Gunvør Joensens afdeling er de gået fra at være 25 sygeplejersker til nu kun at være 10, fortæller hun. - Man føler ikke, man opfylder sit arbejde godt nok. Man tænker jo på, hvad man burde have gjort, og hvad man ikke nåede – og om der er noget fatalt, man har overset. Det er forfærdeligt at være i. Egentlig er Gunvør Joensen glad for sit arbejde og sine kollegaer, men sker der ikke ændringer snart, kan fremtiden måske byde på andet end jobbet på Aalborg Universitetshospital. - Hvis det skal være sådan her de næste fem år, så kan jeg ikke holde til det, siger hun. Maria Juhl har oplevet, at der over de seneste år er kommet flere og flere patienter, mens mængden af kollegaer ikke er fulgt tilsvarende med. - Vi har været presset i mange år. Før covid-19 var vi presset helt ud til kanten. Men det sidste halvandet år har vi været langt ude over den kant, siger Maria Juhl. Sammen med kollegaer har Maria Juhl skrevet bekymringsmail til klinikledelsen, hospitalsledelsen og kontaktet både Arbejdstilsynet og fagforeningen. Men hendes oplevelse var, at de opråb ikke resulterede i andet end en række møder sidste efterår. Det er også en af årsagerne til, at hun i dag vælger at stå frem og fortælle sin historie. - Vi har jo faktisk gjort opmærksom på de her ting i mange år. Og det bliver bare værre og værre. Nu er vi ude over kanten, og sundhedsvæsnet er bare i knæ. - Det virker nogle gange, som om folk udenfor murene ikke ved det. Men os, der går herinde hver dag, vi ved det godt. Vi prøver at give besked opadtil i hierarkiet, men jeg er i tvivl om, hvor langt det når, siger Maria Juhl. Tal fra regionen viser, at flere patienter de seneste år har klaget over behandlingen på regionens sygehuse. Antallet af patientklager er steget fra 364 i 2018 til 558 to år efter i 2020. Hos hospitalsledelsen anerkender hospitalsdirektør Jens Ole Skov, at man på Aalborg Universitetshospital i øjeblikket modtager 10-15 procent flere akutte patienter end normalt og derfor i øjeblikket er ’et presset hospital’. Men selvom de ekstra patienter er med til at øge arbejdspresset hos de ansatte, behøver man som patient ikke at være bekymret for at skulle indlægges, mener han. - Der er ingen tvivl om, at noget af det, vi lægger allermest vægt på, er patientsikkerheden på hospitalet. Det er det vigtigste. Jeg har ikke et billede af, at vi generelt har et stigende antal fejl på hospitalet. Vi arbejder løbende med – og lægger vægt på – at de fejl, der måtte være, bliver indberettet, så vi kan tage læring af den del. Hos ledelsen bliver det lige nu undersøgt, om der kan ansættes andre faggrupper og medarbejdere, som kan aflaste sygeplejerskerne i hverdagen. - Man kan føle sig tryg ved at komme på vores hospital – ingen tvivl om det, siger Jens Ole Skov.",Rasmus Jungersen,Indland,2021-10-06T09:00:00+00:00,https://www.dr.dk/nyheder/indland/pressede-sygeplejersker-staar-frem-og-indroemmer-alvorlige-fejl-patient-tissede-ikke,DR
Læger tager vagter som sygeplejersker til en højere løn: 'Hen i vejret og helt bizart',"Efterdønningerne af sygeplejekonflikten betyder, at læger overtager sygeplejerskernes arbejde på AUH.",Frustration blandt sygeplejerskerne Regionsmedlem: 'Bizar situation' Mere i lønposen eller op i tid?,"Efter en lang konflikt hen over sommeren har sygeplejerskerne sagt stop. De siger i stor stil nej til at tage ekstra vagter som følge af, at sygeplejestrejken ikke førte til, at de fik det ønskede lønløft. Det har nu den konsekvens, at afdelingen Hjerte-, Lunge og Karkirurgi på Aarhus Universitetshospital beder lægerne om at tage flere af sygeplejerskernes vagter, hvilket betyder mere i lønposen og en højere udgift. Lars Folkersen, der er ledende overlæge på afdelingen, har en række alvorligt syge patienter, som har brug for operation. - Vi arbejder på at finde narkoselæger, der kan bedøve de patienter, fordi vi kan ikke finde narkosesygeplejersker. Dels fordi vi mangler flere, men også fordi sygeplejerskerne er frustrerede over den situation, de er i. De har ikke så meget energi til at arbejde ekstra, efter de er kommet ud af deres konflikt, siger han. Hver dag er en til to af afdelingens ni stuer i øjeblikket bemandet med læger i stedet for narkosesygeplejersker. Det er nødvendigt for at overholde kræftpakkeforløb og behandlingsgarantier, oplyser overlæge Lars Folkersen. Konflikten på sygeplejerskeområdet fik en ende i slutningen af august, efter at Folketinget greb ind. Det blev dermed afslutningen på omkring ti ugers strejke. På tillidsmandskontoret på Aarhus Universitetshospital møder de for tiden flere sygeplejersker, der ikke bryder sig om, at deres normale opgaver glider over i hænderne på lægerne. Det fortæller Marianne Østerlund Madsen, der er fællestillidsmand for sygeplejerskerne. - Det er da en frustration, at man nu kommer til at betale mere for nogle arbejdsopgaver, som kunne udføres af sygeplejersker og nu bliver honoreret med en højere løn, fordi det er læger, der varetager opgaven. Det er svært at kigge på, siger hun. Ifølge Marianne Østerlund Madsen er det generelt blevet et sygeplejerske-mantra at passe på sig selv og dermed ikke tage ekstra vagter. Det billede forudser hun ikke kommer til at ændre sig foreløbigt. - Jeg tror virkelig, at sygeplejerskerne har fået øjnene op for, hvordan ekstra arbejde har været dét, der har bundet sundhedsvæsenet sammen, og at de faktisk ikke er forpligtiget til at arbejde mere, end de er ansat til. Problemet skal ikke løses ved, at sygeplejerskerne skal tage ekstra vagter, mener Marianne Østerlund Madsen. - De arbejder det, de er ansat til. Det er ikke deres problem. Det er et Christiansborg-problem, at der mangler personale i sundhedsvæsenet. Jeg synes ikke, der er nogen arbejdsstrid i det, sygeplejerskerne gør i øjeblikket, men der er et problem i sundhedsvæsenet, fordi der mangler hænder. Ledende overlæge Lars Folkersen kan sagtens forstå, at sygeplejerskerne er frustrerede over situationen, men understreger samtidig, at forhandlingen af løn og tillæg ikke er noget, der ligger på hans bord. I Region Midtjylland, der driver de offentlige sygehuse, er der i begge sider af regionsrådssalen enighed om, at situationen er uholdbar. Nicolaj Bang (K), der er medlem af Hospitalsudvalget, mener, man er nødt til at have en dialog med sygeplejerskerne, hvis det skyldes, at sygeplejerskerne er utilfredse og derfor ikke vil være fleksible på en måde, som de har været før. - Det dur jo ikke, at man tager hele sundhedsvæsenet som gidsel, fordi man er utilfreds med en forhandling, siger han og fortsætter: - Det er ikke ligefrem sådan, at vi vælter os i læger, og hvis vi skal til at bruge læger til at lave sygeplejerskernes arbejde, så flytter vi bare problemet et andet sted hen. Det ender i sidste ende med, at vi ikke kan levere den behandling til vores patienter, som vi gerne vil. Han synes, det er ""helt bizart"" at bruge en højtlønnet medarbejder til at udføre en lavere lønnet medarbejders arbejde. - Det er åbenlyst enormt ineffektivt, og det er ikke en situation, der kan accepteres i ret lang tid. Susanne Buch, medlem af Hospitalsudvalget i Region Midtjylland for SF, ser på en meget fastlåst situation. - Det er fuldstændig hen i vejret. Det koster ledelserne nogle penge at lade lægerne gøre arbejdet. Jeg synes, det er helt skævt, siger hun. Hun ønsker konkret at få kigget på, hvordan lønforholdene er for sygeplejerskerne. - Vi er nødt til at ophæve de lidt stive regler for, hvem der kan få hvad og hvornår, siger hun. Hun vil dog ikke kræve, at sygeplejerskerne skal gå op i tid, der skal også være plads til deltidsarbejde. Susanne Buch vil henstille ledelserne på hospitalerne til eksempelvis at se på, om de har nogle ældre sygeplejersker, der skulle have været på efterløn, som måske alligevel kan arbejde et antal timer. Derudover kan man ifølge SF'eren også se på, om nogle sygeplejersker på det akutte område skal have noget ekstra i lønposen for at få dem til at komme på arbejde. Nicolaj Bang mener, at man nu og her er nødt til at få flere sygeplejersker til at arbejde på fuldtid, uden at man skræmmer nogle væk fra faget, der slet ikke har mulighed for at gå op i tid. - Der har været en tendens til, at sygeplejerskerne som udgangspunkt er på deltid. Det er der simpelthen ikke ressourcer til nu, og sådan er det jo heller ikke for andre brancher, siger han.",Peter Friis Mikkelsen,Kommunal- og regionalvalg,2021-10-28T08:50:00+00:00,https://www.dr.dk/nyheder/politik/kommunalvalg/laeger-tager-vagter-som-sygeplejersker-til-en-hoejere-loen-hen-i-vejret,DR
Sygeplejersker har råbt på højere løn i måneder: Nu åbner lokalpolitikere for en lønstigning,"Konservative i Varde mener ikke, at kommunens penge skal bruges på det. ",Nyborg kommune har hævet lønnen Sygeplejerske: Løn betyder noget Konservative siger nej,"Sygeplejerskerne har strejket og kaldt på højere løn i månedsvis, men fået blankt nej. Men nu er Socialdemokratiet i den vestjyske kommune Varde åbne for at komme sygeplejerskerne til undsætning. Den socialdemokratiske spidskandidat, Søren Laulund, vil flytte 40 millioner kroner fra anlægsbudgettet til velfærdsområdet, og en del af de penge kunne godt bruges på højere lønninger til personalet - heriblandt sygeplejersker - mener han. De flere penge i lønposen skal være med til at løse det rekrutteringsproblem, som Varde kommune har i lighed med mange andre af landets kommuner. - Det er noget, vi bliver nødt til at dykke ned i for at se, om det kan være med til at sikre, at vores ældre har en tryg hverdag, siger Søren Laulund. Søren Laulund mener også, at det kunne komme andre faggrupper til gavn - eksempelvis social- og sundhedspersonale, som ligesom sygeplejerskerne er vanskelige for kommunen at rekruttere. Samtidig understreger han, at højere løn blot vil være en del af løsningen på rekrutteringsudfordringerne. En anden del er bedre og mere fleksible arbejdsforhold for medarbejderne. Også spidskandidat for Dansk Folkeparti Jeremy Pedersen er åben for at hæve lønnen. - Lige nu vil jeg være klar til at kigge på stort set alle tiltag, der kunne gøre det attraktivt at blive sygeplejerske eller social- og sundhedshjælper i Varde Kommune, siger han. - Hvis man afviser det her blankt, synes jeg egentlig, man er lidt arrogant. Det er de ældres ve og vel, vi gambler med. Men at hæve lønnen for sygeplejersker og andre ""varme hænder"" er ikke den rigtige måde at bruge kommunens penge på, mener Steen Holm Iversen, som er spidskandidat for Konservative i Varde. Han peger på, at der er tale om et strukturelt problem, som gælder hele landet, og som blev synligt ved sygeplejerskekonflikten i sommer. - Der skal flere hænder ind i den her sektor. Hvis lønnen skal berøres, så er det et overenskomstmæssigt spørgsmål, og så er det overenskomstparterne, der skal løse det, siger han. - At begynde at konkurrere på lønnen kommuner og kommuner imellem og regioner og kommuner imellem er i min optik ikke en gangbar løsning. Varde er langt fra det eneste sted, hvor der er mangel på sygeplejersker - det gælder også på landets sygehuse. DR Nyheder kunne i går fortælle, hvordan læger på Aarhus Universitetshospital tager sygeplejerskevagter til lægeløn, fordi sygeplejerskerne efter deres knap ti uger lange strejke henover sommeren ikke vil tage de ekstra vagter, der er på sygehusene. I Nyborg Kommune har man forsøgt at løse rekrutteringsudfordringerne ved at lave en aftale med sygeplejerskernes fagforening, Dansk Sygeplejeråd, om en højere løn til sygeplejerskerne i kommunen. Konkret betyder aftalen, som landede i denne uge, at sygeplejerskerne får ekstra i lønposen, når de har været ansat to, fire og seks år i kommunen, ligesom de får en ekstra bonus, hvis de arbejder fuldtid. Det har ifølge Dansk Sygeplejeråd gjort Nyborg Kommune til den lønførende kommune på Fyn, og håbet er, at det kan hjælpe på rekrutteringsudfordringer. Og den model er interessant, mener Søren Laulund fra Socialdemokratiet i Varde. - Vi vil strække os rigtig vidt for at sikre, at vores ældre har en god og værdig ældrepleje, siger han. Om det skal være helt samme model som i Nyborg, vil han ikke lægge sig fast på. Vil det her ikke potentielt kunne skabe en unfair balance, når der i andre kommuner også er rekrutteringsproblemer? - Selvfølgelig har jeg mine betænkeligheder ved sådan en model, der begynder at pille ved nogle overenskomstmæssige regler, men ikke desto mindre er det positivt at finde nye alternative modeller til rekrutteringsudfordringerne, fordi vi har brug for at finde nogle løsninger, og dem er vi klar til at kigge på i Socialdemokratiet i Varde, siger Søren Laulund. For en af dem, som måske kan have ekstra lønkroner i udsigt, lyder forslaget fra Socialdemokratiet som en god idé. - Det har da noget at sige, hvis man i forskellige kommuner får forskellige løn for mere eller mindre det samme arbejde, siger Dorte Snebang Pedersen, som er hjemmesygeplejerske og tillidsrepræsentant i Varde Kommune. Hun er en del af rekrutteringsudvalget, når der skal findes nye medarbejdere, og hun kender derfor udfordringerne godt. - Vi har et rigtig godt ry i Varde Kommune, og vi har historisk ikke haft problemer med at rekruttere, men vi begynder at mærke det nu. Når man spørger, om man skal give sygeplejersker og andre varme hænder mere i løn, så siger mange politikere, at de synes, det er vigtigere at give dem bedre arbejdsforhold. Hvad tænker du om det? - Lige nu hænger vores arbejdsforhold sammen med, at vi mangler hænder. Det gælder både på sygeplejerskesiden og på sosu-siden. - Får at få flere hoveder til, kan man lokke med højere løn. Konservatives spidskandidat, Steen Holm Iversen, mener dog sagtens, at man kan forbedre rekrutteringen ved at se på arbejdsvilkår og medarbejdernes tilfredshed. - Vi skal forsøge at skabe gode, fleksible rammer, hvor den her personalegruppe kan få et højt fagligt indhold, høj selvbestemmelse i forhold til planlæggelse og tilrettelæggelse af deres arbejdstid, og også nogle faglige udfordringer, siger han. Også spidskandidaten for Venstre i kommunen, Mads Sørensen, mener, at man ideelt set tog lønforhandlingerne mellem arbejdsmarkedets parter, men han er dog ikke afvisende over for at gå samme vej som i Nyborg. - Lige nu og her prøver vi at løse udfordringen med nogle andre initiativer, men lad os nu se, om det lykkes. Det er klart, at vi kigger på, hvad der er af muligheder i det kommunale budget for at se på, om det her er en vej at gå, siger han.",Marie Lagoni Pedersen,Kommunal- og regionalvalg,2021-10-29T03:50:00+00:00,https://www.dr.dk/nyheder/politik/kommunalvalg/sygeplejersker-har-raabt-paa-hoejere-loen-i-maaneder-nu-aabner,DR
Store udfordringer med rekruttering af sygeplejersker,,,,Frederik Palle,,,https://www.dr.dk/nyheder/seneste/store-udfordringer-med-rekruttering-af-sygeplejersker,DR
Sygeplejersker planlægger strejker en måned frem,,,,Astrid Ildor,,,https://www.dr.dk/nyheder/seneste/sygeplejersker-planlaegger-strejker-en-maaned-frem,DR
Sygeplejersker på Sydvestjysk Sygehus nedlægger arbejdet,,,,Marie De Fine Skibsted,,,https://www.dr.dk/nyheder/seneste/sygeplejersker-paa-sydvestjysk-sygehus-nedlaegger-arbejdet,DR
"Regeringen kaster milliarder efter billige boliger til sygeplejersker, sosu'er og studerende","Regeringen har præsenteret sit boligudspil, der frem mod 2035 skal sikre 22.000 nye almene boliger.",33 procent almene boliger Udbud og efterspørgsel Private udlejningsboliger,"22.000 ekstra almene boliger. 4.000 studieboliger. 2.900 ekstra billige boliger til socialt udsatte. Det er nogle af målene i regeringens boligudspil, som i dag blev præsenteret på et pressemøde af indenrigs- og boligminister Kaare Dybvad Bek (S) og kulturminister Ane Halsboe-Jørgensen (S). - Det her kræver lovændringer, og det kræver penge, sagde Kaare Dybvad Bek. For at finansiere byggeriet foreslår regeringen at etablere en ny fond, der frem mod 2035 får tilført 10 milliarder kroner fra Nybyggerifonden. Og det er et meget ambitiøst udspil, regeringen i dag præsenterede, siger Curt Liliegreen, der er direktør for Boligøkonomisk Videncenter. - Der er virkelig tale om en betydelig volumen i de midler, man tilfører fra Nybyggerifonden. Det grænser til, at man kan kalde det historisk. Og det er nok større end det, man havde forventet fra de andre politiske partiers side. Regeringen vil derudover også undersøge, om der kan etableres nye almene boliger på en lang række konkrete steder i København som Skjolds Plads på Nørrebro, Bispebjerg og i fristaden Christiania. - Adgangsbilletten til at kunne bosætte sig i København eller på Frederiksberg er blevet for dyr for de fleste. Danskere med mellem- og lavindkomster såsom politibetjenten, SOSU’en og pædagogen, der alle løser vigtige opgaver i velfærdssamfundet, kan have svært ved at bosætte sig i de store byer, står der blandt andet i udspillet. Det er langt fra en ny problemstilling, at der mangler boliger, der er til at betale, i de større byer. Især i København har flere regeringer og overborgmestre forsøgt at bygge nok boliger, så man kunne følge med efterspørgslen. En af udfordringer har blandt andet været at effektuere kravet om, at 25 procent af boligarealet i nybyggerier skulle være almene. Og så er det mildest talt dyrt at bygge nye almene boliger i København, hvilket i sidste ende gør dem for dyre at bo i, forklarer Curt Liliegreen. - De koster omkring 1.200 kroner per kvadratmeter i årlig husleje, og det er for meget. Derfor er der brug for særlige tiltag og knapper at dreje på. Her bruger man pengene ved at dække de merudgifter, der er ved at bygge i de store byer, men også ved at målrette byggeindsatsen på mindre og mere betalbare boliger. Hvis regeringen finder et flertal i Folketinget til sit udspil, og der dermed følger 10 milliarder kroner med, så mener Curt Lilliegreen godt, at man kan kalde målsætningen realistisk. - Det er selvfølgeligt aldrig let at bygge titusinder af boliger midt i en storby. Forskellen i forhold til tidligere forsøg er, at her har vi altså en stor pose penge, der er bundet fast i halen på forslaget, fortæller han. Hans Skifter Andersen, der er adjungeret professor ved Aalborg Universitet, har fuldt by- og boligudviklingen tæt i de seneste mange årtier. Han kalder regeringens målsætning god, men om den er realistisk er ifølge ham svært at sige. Ifølge ham stammer problemet med manglen på billige boliger fra 1990'erne, hvor man for alvor begyndte at se vækst i storbyerne. Det skyldes til dels, at det er her uddannelsesstederne findes, men også at de unge begyndte at blive hængende i stedet for at flytte ud af de store byer. - København er blevet en meget mere attraktiv by. I gamle dage var det et sted, man flyttede væk fra, når man fik børn. Nu er der flere børnefamilier, der bliver inde i byerne. Derfor har vi fået den vækst i de store byer. Det handler i bund og grund om udbud og efterspørgsel, siger Hans Skifter Andersen. Ifølge Curt Lilliegreen er der også især brug for betalbare boliger som almene boliger i de store byer, fordi der her bor mange singler. - De er hårdere ramt, fordi når man kun har én indkomst, så er det svært at få plads på boligmarkedet i forhold til et par med to indkomster. Singler med lavindkomst eller på kontanthjælp bor typisk i almene boliger, siger han. I stedet for at se på almene boliger, så mener Hans Skifter Andersen, at det havde givet mere mening at se på de private udlejningsboliger, som der tidligere også har været meget diskussion om. Der er nemlig langt flere, der bor i private udlejningsboliger og andelsboliger end ejerboliger i de store byer. - Det er sådan set der, man skulle forsøge at bremse stigningen i pris og husleje, siger Hans Skifter Andersen. Ifølge ham er problemet den meget omtalte paragraf i boliglovgivningen, der betyder, at når der er nogen, som flytter, så kan man bruge et relativt lille beløb på at sætte boligen i stand, for derefter at kunne hæve huslejen betydeligt. - Man skulle stoppe paragraffen. Der er ingen grund til den. Man kan sagtens sætte boligmassen i stand med andre regler. Det kan ændre noget af situationen i København. Den helt store grund til de store prisstigninger i de store byer skal dog findes i finansieringsmulighederne. Hans Skifter Andersen mener, at man for længst burde have have reguleret finansieringsvilkårene og beskatningen. Et indgreb som regeringen for nylig har afvist at udføre. - Man er bange for, at man får en situation som efter finanskrisen, hvor priserne lige pludseligt faldt. På lang sigt er det dog en god ting, at priserne falder, fordi de simpelthen er alt for høje, siger Hans Skifter Andersen.",Kevin Ahrens,Politik,2021-10-12T12:02:00+00:00,https://www.dr.dk/nyheder/politik/regeringen-kaster-milliarder-efter-billige-boliger-til-sygeplejersker-sosuer-og,DR
MINUT FOR MINUT: Regeringen præsenterer udspil om nærhospitaler og ungdomsuddannelser,Regeringen præsenterer en plan for 20 nye nærhospitaler og ungdomsuddannelser i flere byer. Se med her.,,,Mette Viktoria Pabst Andersen,Politik,2021-10-27T06:18:00+00:00,https://www.dr.dk/nyheder/politik/minut-minut-regeringen-praesenterer-udspil-om-naerhospitaler-og-ungdomsuddannelser,DR
DF kræver svar fra sundhedsministeren om alvorlige fejl blandt pressede sygeplejersker,,,,Rasmus Jungersen,,,https://www.dr.dk/nyheder/seneste/df-kraever-svar-fra-sundhedsministeren-om-alvorlige-fejl-blandt-pressede,DR
3.500 sygeplejersker sender åbent brev til regionsråd: 'Vi er dybt bekymrede',,,,Christina Toustrup Eriksen,,,https://www.dr.dk/nyheder/seneste/3500-sygeplejersker-sender-aabent-brev-til-regionsraad-vi-er-dybt-bekymrede,DR
,,,,,,,https://www.dr.dk/nyheder/tema/klimatopmoede-2021,DR
,,,,,,,https://www.dr.dk/nyheder/tema/koedaedende-bakterier,DR
25-årig sigtet for medvirken til drab på ung christianit,,,,Caroline Clante,,,https://www.dr.dk/nyheder/indland/25-aarig-sigtet-medvirken-til-drab-paa-ung-christanit,DR
ANALYSE Statsministeren pudser den grønne profil,"Så er der politisk sprængfarlige reformer, mink og valgkamp på menuen i den nye politiske sæson.",,"Mette Frederiksen indledte sin tredje åbningstale som statsminister med klimaet og frygten for, at vi er ”i færd med at ødelægge vores egen jord”. Det store fokus på klimakrisen er på ingen måde tilfældigt, forklarer DR’s politiske korrespondent Christine Cordsen i denne guide til den nye politiske sæson. Da Mette Frederiksen for lidt over to uger siden talte til den socialdemokratiske kongres i Aalborg, fyldte klimaet en stor del af talen. Det markerede et strategisk skifte for regeringschefen, som også kunne mærkes i dagens åbningstale. I S-regeringens første år har Socialdemokratiet fremstået som noget fodslæbende i klimapolitikken. Billedet har været, at det var støttepartierne, SF, Enhedslisten og De Radikale, som måtte presse, true og tvinge regeringen for at få handling for klimaet. Et billede, som de tre støttepartier naturligvis ikke har haft nogen interesse i at ændre på. Men det har Mette Frederiksen. Hun vil gøre op med indtrykket af, at Socialdemokratiet ikke er ambitiøse i kampen for klimaet. Når klimaet betyder stadig mere for flere vælgere, kan statsministeren ikke leve med, at hendes parti ingen gevinster høster, selv om regeringen har landet flere store klima-aftaler – senest en bred politisk aftale om landbrugets grønne omstilling. Fornemmelsen i S-toppen er, at klimapolitikken i de kommende år kan blive lige så afgørende for vælgerne, som udlændingepolitikken tidligere har været det. Så et stort regeringsbærende parti som Socialdemokratiet risikerer at tabe på ikke at fremstå troværdigt i kampen for klimaet. Og det er ikke kun frem mod næste folketingsvalg, at klimaet bliver vigtigt. Der er flere signaler om, at det også har betydning, når danskerne skal stemme ved valget til kommuner og regioner om bare seks uger. Så Mette Frederiksen har god grund til at pudse den grønne profil. Ingen kan vide, hvordan corona kommer til at påvirke den nye politiske sæson. Lige nu – med lave smittetal og en økonomi i fuld fart – fylder pandemien nærmest ingenting på den politiske dagsorden. Og heller ikke i åbningstalen. Men det kan hurtigt ændre sig, hvis Danmark pludselig igen oplever stigende smitte og pres på hospitalerne. Eller hvis coronaens aktuelle effekter på verdenshandlen med problemer med varelevering og prisstigninger for alvor begynder at påvirke dansk økonomi med for eksempel stigende inflation og højere renter. Og under alle omstændigheder kommer der et corona efterspil om regeringens beslutning fra sidste efterår om at aflive alle mink i Danmark. For på torsdag starter minkkommissionen sine afhøringer. Kommissionen skal undersøge forløbet op til 4. november 2020, hvor regeringen beordrede minkene aflivet uden at have det nødvendige lovgrundlag, så der slet ikke var lovhjemmel til den ordre. Normalt er der længere tid mellem en politisk sag og nedsættelsen af en kommission til at undersøge sagen. Denne gang er det en siddende regering, der skal undersøges. Hele regeringens top har måttet udlevere mailbokse og sms’er, og flere topministre skal afhøres. Det gælder også statsministeren, der er tilsagt som det sidste vidne den 9. december. To andre dele af minksagen er allerede blevet kulegravet i advokatundersøgelser. Altså alene på basis af skriftligt materiale. Resultatet af dem bliver efter planen afleveret til Folketinget og offentliggjort på fredag. Advokaterne har undersøgt spørgsmålet om politiets såkaldte actioncards, som blev brugt ved kontakt med minkavlerne, efter at det stod helt klart, at lovgrundlaget for aflivningen ikke var på plads, og de har undersøgt hele sagen om nedgravning og senere genopgravning af de døde mink. Mink-kulegravningerne bliver et irriterende bagtæppe for regeringen hele efteråret, hvor afhøringerne i kommissionen kan give anledning til besværlige historierne i medierne og en masse generende baggrundsstøj. Store og svære politiske sager skal ofte en tur omkring Finansministeriet, før de kan lande. Sådan var det også med klima-aftalen for landbruget, der faldt på plads mandag aften. Næste opgave for finansminister Nicolai Wammen (S) bliver reformpakken ”Danmark kan mere 1”, som blev præsenteret for en måned siden. Flere af elementerne bliver forhandlet i fagministerierne, men i løbet af de næste par uger ventes en del af pakken at rykke i Finansministeriet. Det er endnu uvist, om regeringen vil gå efter en stor, samlet aftale om reformpakken. Eller om den bliver delt op i flere små aftaler om enkelte elementer. I afdelingen for reformer lurer også den kontanthjælpsreform, som den såkaldte Ydelseskommission kom med forslag til i foråret. Siden er der ikke sket ret meget, og regeringen har stadig ikke afsløret, hvad den selv vil. Nu er beskæftigelsesminister Peter Hummelgaard (S) på vej på barsel, og så kan det være, at den reform ryger i dvale i nogle måneder. Kontanthjælpsreformen er en uhyre svær sag for regeringen. Støttepartierne kræver afskaffelse af kontanthjælpsloft og de særligt lave ydelser til udlændinge plus flere penge til børn med forældre på kontanthjælp. Socialdemokratiet er bekymret for at blive beskyldt for at lempe udlændingepolitikken, fordi størstedelen af de berørte har udenlandsk baggrund. De sidste to år har regeringen og støttepartierne givet et særligt økonomisk tilskud til børnefamilier, der er på de lave ydelser. Når der senere på efteråret skal forhandles finanslov, vil regeringen uden tvivl blive mødt med krav om at videreføre det tilskud, hvis reformen ikke er på plads inden. Hvilket ikke meget tyder på, at regeringen kan nå. Politisk er kontanthjælpsreformen særligt sprængfarlig, fordi der er et element af udlændingepolitik, og fordi det er hjerteblod for især Enhedslisten, som allerede flere gange har truet med at vælte regeringen på den sag. Omkring slutningen af oktober går det politiske arbejde på Christiansborg mere eller mindre i stå. Så får mange af landspolitikerne og samtlige partiledere travlt med at rejse land og rige rundt og hjælpe deres partifæller med den kommunale og regionale valgkamp frem mod valget 16. november. De lokale valg optager altid partierne på Christiansborg og særlig meget i år, hvor vælgerkriseramte partier som Venstre og Dansk Folkeparti har ekstra meget på spil, og hvor Socialdemokratiet går efter at kapitalisere både på de andres krise og sin egen medvind i de landspolitiske meningsmålinger. Åbningstalen var da også spækket med lokale valgkamptemaer: løfter om flere billige almene boliger i hovedstaden, mere decentralisering af blandt andet uddannelser og varsel om en sundhedsreform med fokus på nærhospitaler og bedre adgang til praktiserende læge i hele landet. De konkrete udspil bag overskrifterne vil blive præsenteret i de kommende uger – i god tid inden den kommunale valgkamp for alvor går i gang.",Christine Cordsen,Politik,2021-10-05T18:45:00+00:00,https://www.dr.dk/nyheder/politik/analyse-statsministeren-pudser-den-groenne-profil,DR
Friplejehjem skabte debat om kvaliteten af kommunes ældrepleje - sådan går det nu,I Frederikssund findes der nu fem offentlige og et privat tilbud til de ældre i kommunen. ,,,Dan Gliese Rasmussen,Kommunal- og regionalvalg,2021-10-28T18:48:00+00:00,https://www.dr.dk/nyheder/politik/kommunalvalg/friplejehjem-skabte-debat-om-kvaliteten-af-kommunes-aeldrepleje-saadan,DR
,,,,,,,https://www.dr.dk/nyheder/kultur/tema/binge,DR
Tre danske kvinder og 14 børn fra fangelejr i Syrien er ankommet til Danmark,De tre familier blev evakueret fra det nordlige Syrien onsdag.,"Ni er født i Danmark Uvist, om børnene kan blive hos mødre","Artiklen er opdateret efter Socialstyrelsen har bekræftet, at alle tre kvinder og 14 børn landede i Karup lufthavn i nat klokken 3. Tre kvinder og deres tilsammen 14 børn, der i går blev evakueret fra en fangelejr i Syrien, er i nat kommet til Danmark. Det bekræfter kilder over for DR Nyheder. Kilderne fortæller, at kvinderne var på et fly sammen med otte tyske kvinder og deres 23 børn, som landede i Frankfurt kort efter midnat. Kvinderne og børnene ankom cirka kl.03.00 i nat til Flyvestation Karup sammen med den danske delegation, der skriver Socialstyrelsen i en pressemeddelelse. Evakueringen er gennemført med assistance fra USA og i tæt samarbejde med Tyskland, der på samme flyvning har evakueret 23 børn og otte mødre fra lejrene. De tre mødre blev ved ankomsten til Danmark anholdt af dansk politi og sigtet for overtrædelse af straffelovens paragraf 114 e og 114 j om henholdsvis fremme af terrorvirksomhed og om indrejse og ophold i et konfliktområde. Ifølge DR Nyheders oplysninger har tre lokale politikredse i Danmark nu kvinderne i deres varetægt. Der forventes grundlovsforhør senere i dag. Flere af kvindernes advokater bekræfter også her til morgen ankomsten til Danmark. - Min klient er ankommet, og hun er i den kommune, som håndterer sagen. Jeg mødes med kvinden om kort tid, bekræfter advokat Tyge Trier, som repræsenterer en af kvinderne, over for DR Nyheder. De tre kvinder og deres børn er ankommet i Danmark, efter de tidligt onsdag morgen forlod al-Roj-fangelejren i det nordøstlige Syrien. Den ene af kvinderne har dobbelt statsborgerskab, mens de to sidste er etniske danskere. Alle tre kvinder rejste frivilligt fra Danmark til Syrien i 2014, hvor de levede under terrororganisationen Islamisk Stat. Siden Islamisk Stat blev slået tilbage, har kvinderne og deres børn opholdt sig i al-Roj-lejren, som er den ene af to kurdisk kontrollerede lejre i den nordlige del af Syrien, der huser familierne til dræbte eller tilfangetagne IS-krigere. I maj besluttede den danske regering at hente de tre kvinder og deres børn hjem. Det skete, efter en særlig task force havde vurderet, at det udgjorde en sikkerhedsrisiko for Danmark at lade de danske kvinder og børn blive i Syrien. Ni af de 14 børn er født i Danmark og drog sammen med deres mødre til Syrien, mens de resterende fem børn siden er født i konfliktzonen. Herunder kan du få overblikket over de tre kvinder og deres børn, der netop er ankommet til Danmark: Kvinderne vil senere i dag blive fremstillet i et grundlovsforhør, da de allerede er blevet fængslet in absentia - altså uden at være til stede - forud for hjemtagelsen. De er sigtet for overtrædelser af en eller flere terrorbestemmelser i straffeloven. Rigsadvokaten har vurderet, at de tre kvinder hver kan stå til mellem tre og fem års fængsel, hvis de bliver dømt for at rejse til Syrien og være en del af Islamisk Stat. Det er endnu uvist, præcis hvad der kommer til at ske med børnene, hvis deres mødre bliver varetægtsfængslet, efter de senere i dag har været stillet for en dommer. I maj lød meldingen fra justitsminister Nick Hækkerup, at kvinderne ville blive forsøgt varetægtsfængslet, ""så snart de sætter fod på dansk jord"". Flere børneorganisationer har advaret om, at adskillelse fra deres mødre kan traumatisere børnene yderligere, efter socialminister Astrid Krag i slutningen af september luftede muligheden for, at børnene kan blive tvangsfjernet ved ankomsten til Danmark. Fire kvinder og fem børn med tilknytning til Danmark befinder sig fortsat i fangelejrene i Syrien.",Maya Nissen,Udland,2021-10-07T05:15:00+00:00,https://www.dr.dk/nyheder/udland/tre-danske-kvinder-og-14-boern-fra-fangelejr-i-syrien-er-ankommet-til-danmark,DR
,,,,,,,https://www.dr.dk/nyheder/tema/sagen-om-dan-bunkering,DR
Sygeplejersker på akutmodtagelse tvinges til overarbejde hver eneste dag,I Holstebro er sygeplejerskerne blevet tvunget på arbejde 101 gange de seneste måneder.,Truer med arbejdstilsyn Sygehusledelse: 'Vi kan ikke bare lukke' Klar til at se på løntillæg Håber på løsning,"Rettelse: Tidligere fremgik det af artiklen, at fem sygeplejersker på akutmodtagelsen i Holstebro har sagt op i den seneste tid. Det er korrekt, men det er ikke relevant i denne sammenhæng. Aktuelt mangler der lige nu seks af 18 specialuddannede behandlersygeplejersker. De er enten sygemeldt eller på barsel. Tidligere skrev vi, at der var 30 sygeplejersker på afdelingen. Der er 31. Fejlen er rettet. På Hospitalsenheden Vest i Midt- og Vestjylland er der akut behov for flere sygeplejersker. Manglen på kolleger er nemlig nu så stor, at sygeplejersker på daglig basis bliver tvunget til at tage overarbejde for at få driften til at hænge sammen. Alene på akutmodtagelsen i Holstebro er de 31 sygeplejersker blevet tvunget på arbejde 101 gange de seneste måneder, fordi vagtplanen ellers ikke har kunnet gå op. Både den ledende oversygeplejerske på afdelingen, Overlægerådet, som består af knap 200 læger, og Dansk Sygeplejeråd kalder situationen for uholdbar. Over hele landet står sygeplejersker i samme scenarie. Jeanette Leth er én af dem, der dagligt går på arbejde uden at vide, hvornår hun får fri. Hun er sygeplejerske på akutmodtagelsen i Holstebro. Hun møder som regel ind til, at der mangler en eller to kolleger, for at vagtplanen kan gå op. - Jeg bliver sat i et dilemma, hvor jeg hele tiden skal opveje, om min fritid vægter højere. Og der taber min fritid oftest, for jeg kan ikke se ind i at efterlade kolleger i en vagt, hvor der ikke er nok til at tage imod de patienter, der har behov for vores sygepleje. Hun arbejder i forvejen 37 timer om ugen, men på godt tre måneder har hun fået påtvunget overarbejde 15-20 gange - af alt fra 4 til 8 timers varighed. - Jeg tror, de fleste mennesker kan acceptere en gang imellem at have noget overarbejde, men at det ligesom er ved at være reglen frem for undtagelsen er ekstremt belastende, siger hun og uddyber, at hun er bange for at begå fejl, når hun får en dobbeltvagt med manglende søvn til følge. Hør sygeplejerske Jeanette Leth fortælle, hvor ofte hun bliver pålagt overarbejde: Den ledende oversygeplejerske på akutmodtagelsen bekræfter, at der mangler personale for at få den daglige drift til at hænge sammen. - Vi er nødt til at indkalde personale ekstra hver dag. Det er ikke sjovt at skulle hive sygeplejersker ind, som har arbejdet flere dage i streg, og som har brug for at holde fri. Men vi er nødt til at være de personer på arbejde, der skal være til stede for at kunne håndtere opgaven, siger Mette Norup Frøjk. Hos Dansk Sygeplejeråd mener man, at det efterhånden er blevet en tendens at pålægge sygeplejersker overarbejde for at få tingene til at løbe rundt. Og det har konsekvenser. - Arbejdsmiljøet er presset, og flere og flere siger op uden at have andet arbejde, fortæller næstformand i Dansk Sygeplejeråds kreds i Midtjylland Bente Rasmussen. Fagorganisationen har haft flere møder med sygehusledelsen om situationen på akutafdelingen, senest i august. Men det har ikke haft nogen effekt, mener Bente Rasmussen. Derfor har sygeplejerådet i dag indkaldt hospitalsledelsen til et nyt møde. Hvis ikke ledelsen præsenterer en plan for, hvordan man vil afhjælpe problemet her og nu, vil fagorganisationen gå til Styrelsen for Patientsikkerhed og Arbejdstilsynet og håbe på påbud. Selv peger hun på, at et løntillæg vil kunne trække nogle af de sygeplejersker, der har forladt faget, tilbage igen. På akutmodtaglsen i Holstebro mangler de lige nu seks af 18 specialuddannede behandlersygeplejersker. De er enten sygemeldt eller på barsel. Afdelingen har i alt 31 sygeplejersker ansat. Hos hospitalets ledelse erkender man, at der er udfordringer på flere afdelinger. Dog understreger sygeplejefaglig direktør Ida Götke, at problemet skal løses - men at så længe man mangler sygeplejersker, vil pålagt overarbejde være en del af løsningen. - Vi kan ikke bare lukke og sige, at vi ikke kan modtage akutte patienter, siger hun. I mellemtiden forsøger afdelingen fortsat at rekruttere nye medarbejdere. Spørger man Venstres spidskandidat til formandsposten i Region Midtjylland, er det ikke sundt, at medarbejderne må tvinges på arbejde. - Når man begynder at tvinge medarbejderne på arbejde, så er man derude, hvor arbejdsmiljø og andet ikke fungerer optimalt, siger Anders G. Christensen. Han anerkender, at det er en svær problemstilling at løse, men han peger på, at dialog med sygeplejerskerne er vejen frem. Han er også klar til at overveje, om man kan give sygeplejerskerne ekstra tillæg, så det bliver mere attraktivt at tage flere og skæve vagter. Og så kritiserer han den nuværende ledelse af Region Midtjylland for ikke at have gjort nok i tide. - De udfordringer, sygeplejerskerne rejser, er nogle, man har kendt længe, så det burde man have taget hånd om væsentlig tidligere end i det her tilfælde, hvor det først er, når huset brænder, siger han. Den kritik afviser nuværende formand for Region Midtjylland Anders Kühnau (S). - Uanset om man er socialdemokrat eller venstremand, så har man samme udfordring i alle regioner med, at der er mange flere patienter, end der er personaler, og vi kan simpelthen ikke finde det ekstra personale, der skal til, selvom vi rigtig gerne vil og afsætter pengene til det, siger han og tilføjer, at man aldrig har haft flere medarbejdere ansat i regionen, end man har lige nu. Han oplyser, at der hen over sommeren og efteråret har været 15-20 procent flere akutte patienter end samme tidspunkt tidligere år, som blandt andet skyldes, at coronarestriktionerne er ophørt. I stedet mener han, at fokusset skal ligge på at forebygge indlæggelser, så presset kan mindskes. Også han er klar til at se på et eventuelt løntillæg til sygeplejerskerne. På akutmodtagelsen håber Jeanette Leth, at der kommer en løsning snart. For udover familielivet slider det også kollegerne imellem. Kan du ikke bare sige op? - Jo, jeg kan sagtens finde noget andet arbejde. Man skal heller ikke have ondt af mig, for jeg kan gå derfra. Man skal have ondt af patienterne, som møder sygeplejersker, som har alt for meget om ørerne og som ikke er opmærksomme nok på hver patient.",Therese Bach Øvlisen,Kommunal- og regionalvalg,2021-11-08T04:48:00+00:00,https://www.dr.dk/nyheder/politik/kommunalvalg/sygeplejersker-paa-akutmodtagelse-tvinges-til-overarbejde-hver-eneste,DR
Mette Frederiksen skal ikke regne med ekstra indsats fra sygeplejersker: 'Det er til at brække sig over',Statsministeren beder sygeplejersker om at yde ekstra under coronapandemien. Og det skaber vrede. ,Ingen lyst eller overskud efter strejke Honninghjerter som tak spøger stadig Sygeplejeformand: Det klinger hult,"Vreden og frustrationerne blandt landets sygeplejersker er ikke til at tage fejl af oven på statsministerens pressemøde mandag aften. - Jeg blev decideret rasende, da jeg hørte pressemødet, siger Luca Pristed, der er sygeplejerske på Rigshospitalet og talsmand for de sygeplejersker, der punktstrejkede mod sygeplejerskernes løn og arbejdsvilkår. Statsministeren appellerede på pressemødet til, at landets sundhedspersonale gør sig klar til at yde en ekstra indsats, når der i de kommende måneder formentlig kommer et ekstra pres på landets sygehuse, fordi der forventes flere indlagte med corona. - Jeg og vi beder jer om, at I yder ikke bare en indsats, for det gør I fuldt ud allerede, men også en ekstra indsats igen. For Danmark har igen brug for jer, sagde hun. Men Mette Frederiksens (S) bøn bliver ikke modtaget lige godt alle steder. Blandt andet hos Mette Vestergaard Jørgensen, der er sygeplejerske på Odense Universitetshospital. - Det bliver et tak, men nej tak. - Hvordan kan man bede folk om at yde en ekstra indsats, når de (politikerne, red.) har siddet stille i deres feriestole, da vi holdt konflikt. De var helt stille og ville ikke forhandle med os. Der var ingenting at komme efter, så hvorfor skal vi yde en ekstra indsats lige nu, siger Mette Vestergaard Jørgensen. Mette Frederiksens ord kommer på bagkant af en historisk lang konflikt, da sygeplejerskerne i sommer strejkede i 10 uger, inden strejken den 27. august blev afsluttet med et regeringsindgreb. Men siden da har flere sygeplejersker nedlagt deres arbejde i kortere perioder, fordi de ikke fik opfyldt deres krav. Blandt andet med en frustration over for få hænder, dårlige arbejdsvilkår og løn. Luca Pristed er sygeplejerske på Rigshospitalet, og er også talsmand for de sygeplejersker, som har nedlagt arbejdet. Og han er meget klar i mælet. Ifølge ham er der hverken overskud eller lyst blandt sygeplejerskene til, at de igen arbejder mere. - Vi ofrer vores familieliv og vores eget helbred for at få Danmark til at køre rundt, samtidig med at vi ikke får de lønninger, vi kræver, for at kunne fastholde personale. Det danske sundhedsvæsen kan ikke køre rundt, uden at vi skal arbejde os halvt ihjel. Det er simpelthen grotesk, at den danske statsminister ikke har en bedre forbindelse til den danske befolkning, siger Luca Pristed. Derfor skal statsministeren heller ikke forvente, at sygeplejerskerne tager en ekstra tørn, lyder det fra ham. - Vi er blevet trådt på i så mange år nu og aldrig fået vores krav efterlevet, så det bliver uden vores støtte til statsministeren. Selv om Danmark går en svær tid i møde, så går vi en svær tid i møde hvert år. Der er altid influenza. Corona er en ny ting, vi skal håndtere, ja, men der er altid patienter og borgere, som har det svært, og vi knokler røven ud af bukserne for at få tingene til at hænge sammen, siger han. I Region Hovedstaden fik sygeplejerskerne et honninghjerte som tak for deres indsats under coronakrisen. Dengang blev det af mange sygeplejersker opfattet som en hån – og nu dukker det op igen, blandt personalet. - Vi får et honninghjerte. Undskyld mig, siger Mette Vestergaard Jørgensen med frustration i stemmen. Hun fortæller, at sygeplejerskerne sidste år under corona var villige til at yde en ekstra indsats, men nu er det slut. - Vi vidste ikke, hvad vi stod overfor dengang, og vi havde ingen vacciner på det tidspunkt. Der tror jeg flere sygeplejersker var klar til at sige; så gør vi det, nu tager vi lige en ekstra tørn. Men nu, hvor man bliver tilbudt honninghjerte som tak, så… Det kommer til at svie, det her, Mette, siger Mette Vestergaard Jørgensen. Regeringens appel vækker heller ikke glæde hos formand i Dansk Sygeplejeråd Kreds Syddanmark John Christiansen. - Jeg synes, det klinger hult at kalde på samfundssind nu med et håb om, at vi vil gøre noget uden at love noget som helst, når man tænker på alle de andre udfordringer, som både statsministeren og resten af regeringen udmærket ved, vi står midt i, siger John Christiansen. Derfor forventer han også, at regeringen tager sygeplejerskernes krav om bedre arbejdsforhold op igen. - Vi forventer, at der nu kommer en dialog med Dansk Sygeplejeråd centralt og ude lokalt med os og de lokale arbejdsgivere, siger John Christiansen. Men selv om der kommer møder mellem regeringen og Dansk Sygeplejeråd, så kan regeringen godt forvente, at sygeplejerskerne igen snart gør oprør. Ifølge Luca Pristed kan Mette Frederiksens opfordring give bagslag. - Det eneste, det her pressemøde har fået mig og andre sygeplejersker til at sige, er: Ved du hvad, vi må trække i arbejdstøjet igen, og så må vi planlægge arbejdsnedlæggelser og kollektive opsigelser i Danmark for at vise hende, at det her finder vi os ikke i længere, siger Luca Pristed. Statsminister Mette Frederiksen skal i eftermiddag mødes med Dansk Sygeplejeråds formand, Grete Christensen.",Mona Aaberg,Fyn,2021-11-09T12:54:00+00:00,https://www.dr.dk/nyheder/regionale/fyn/mette-frederiksen-skal-ikke-regne-med-ekstra-indsats-fra-sygeplejersker-det-er,DR
Sygeplejersker nedlagde arbejdet igen: 'Sundhedsvæsenet er ved at brænde sammen',,,,Mark Lindved Norup,,2021-11-29 00:00:00,https://www.dr.dk/nyheder/seneste/sygeplejersker-nedlagde-arbejdet-igen-sundhedsvaesenet-er-ved-braende-sammen,DR
"Hjerteoperationer udskydes, fordi der mangler sygeplejersker: 'Det er en vurdering af, hvem der kan tåle at vente'","259 hospitalssenge er lukket, fordi de mangler sygeplejersker i hovedstaden. Nu skriver region brev til sundhedsministeren.",259 senge er lukket Brev til sundhedsministeren Flere opgaver til privathospitaler Et langt sejt træk Bægeret flyder over,"Opdatering: Region Hovedstaden har efter deadline gjort opmærksom på, at der var 45 hospitalssenge, der var lukket i psykiatrien i slutningen af september måned. Samlet set var der altså 273 lukkede hospitalssenge i Region Hovedstaden i september og ikke 228, som vi tidligere skrev i artiklen. På Rigshospitalets afsnit for hjerteklapkirurgi er der lige nu kun 13 åbne hospitalssenge. Normalt ligger der op til 15 patienter på sengeafsnittet, men fordi afdelingen mangler sygeplejersker, er to senge lukket ned, oplyser Region Hovedstaden. Manglen på sygeplejersker kommer med en pris, fortæller sygeplejerske Helle Storm: - Konsekvensen bliver, at vi nogle gange må udskyde operationer for nogle patienter, siger hun. Afsnittet laver både akutte og planlagte operationer. Det er de planlagte operationer, der risikerer at blive aflyst, og når det sker, spreder konsekvenserne sig som ringe i vandet til andre patienter på ventelisten. - Når en operationen aflyses, er der andre, hvis operation må udskydes. Der er hele tiden en vurdering af, hvem der kan tåle at vente, fordi vi ikke har sengepladser nok, siger Helle Storm, der arbejder på afsnittet for hjerteklapkirurgi. Afsnittet for hjerteklapkirurgi er et udtryk for et problem, der presser sig på flere steder på hovedstadsområdets hospitaler. I slutningen af oktober var der nedlagt 259 senge, fordi der mangler sundhedspersonale - især sygeplejersker, viser en aktindsigt DR har fået fra Region Hovedstaden. I slutningen af september var der 273 lukkede senge. De nedlagte senge bekymrer Morten Freil, direktør for Danske Patienter: - Når man begynder at nedlægge senge, så betyder det overbelægning, og der er for få hænder til patienterne. Det fører til flere fejl, og det betyder simpelthen, at patienterne får en dårligere behandling. - Det er en meget alvorlig situation, siger Morten Freil. At situationen i Region Hovedstaden er alvorlig understreges af et brev, som regionsrådsformand og spidskandidat Lars Gaardhøj (S) sendte til sin partikollega sundhedsminister Magnus Heunicke (S) 3. november. I brevet - DR har modtaget - skriver Lars Gaardhøj, at “mangel på sundhedsfagligt personale udgør en af de største udfordringer i hverdagen på regionens hospitaler, hvor behandlinger bliver udskudt og senge lukket” I øjeblikket mangler der ud over sygeplejersker også bioanalytikere, læger, social- og sundhedsassistenter og jordemødre i Region Hovedstaden, fremgår det af brevet. Lars Gaardhøj oplyser, at der er indkaldt til et ekstraordinært møde i morgen. Her skal regionsrådet tage stilling til, om de vil afsætte 30 millioner kroner til de pressede hospitalsafdelinger. - Vi skal se på, om vi kan få andre faggrupper til at løse nogle af opgaverne på hospitalerne, og vi skal se på, om vi kan få flere penge ud på hospitalerne nu og her, siger Lars Gaardhøj. Hvis der bliver afsat penge til mødet i morgen, bliver det langt fra alle sygeplejersker, der får glæde af dem. Pengene skal fordeles mellem de forskellige faggrupper på de afdelinger, der er mest pressede, mener Christoffer Buster Reinhardt, formand for Sundhedsudvalget og spidskandidat for De Konservative. - Vi skal bruge de 30 millioner kroner målrettet. Vi skal turde og gå ned og sige, hvilke afdelinger er der de største problemer på. Det bliver en prioriteringsøvelse, siger han. Konsekvenserne af sygeplejerskemanglen er lige nu aflyste og forsinkede behandlinger. For at undgå, at patienterne bliver taberne, skal der skrues mere på gashåndtaget til det private sundhedsvæsen: - Derfor skal vi bruge det offentlige fuldt ud, og det private fuldt ud, og så skal vi bruge den ledige kapacitet, der er hos de private speciallæger, fuldt ud, siger Christoffer Buster Reinhardt. Hos Venstre mener de også, at det private skal spille en større rolle, fortæller Martin Geertsen, spidskandidat for Venstre til regionsrådsvalget: - Jeg synes, vi skal bruge den private kapacitet i videst mulig omfang. Han minder om, at det bliver et langt sejt træk at løse manglen på sundhedspersonale på hovedstadens hospitaler: - Jeg tror ikke, at man skal stikke folk blår i øjnene og sige, at vi løser den her problemstilling på mødet i morgen. Det nemmeste vil være at sige, at personalet skal have mere i løn, men nu er lønstrukturkomitén nedsat (af regeringen, red.). Det, synes jeg, man skal vente på, siger Martin Geertsen. Hvis der skal sendes opgaver ud til det private, bliver det ikke med Enhedslistens stemmer; - Lige nu overtager flere private klinikker og vikarbureauer opgaver (i hovedstaden, red.). Hvis vi skal have et velfungerende offentligt sundhedsvæsen, så skal vi ikke dræne det for personale. Nu må det stoppe. De penge kan vi bruge bedre til at fastholde det sundhedspersonale, der er i regionen, siger Marianne Frederik, der stiller op til regionsrådsvalget for Enhedslisten. Tilbage på Rigshospitalets afsnit for hjerteklapkirurg er sygeplejerske Helle Storm glad for, at manglen på kollegaer nu er på politikernes dagsorden. Hvis ikke sygeplejerskerne kan mærke forandring - både hvad løn og arbejdsvilkår - frygter hun, at flere kollegaer vil forlade de offentlige hospitaler: - Efter en strejke og efter corona-pandemien er bægeret ved at være fyldt så meget op, at folk er villige til at sige deres job op. For rigtigt mange sygeplejersker handler det nu mere om, hvordan man kan få et normalt arbejdsliv igen.",Anders Ejbye Ernst,Kommunal- og regionalvalg,2021-11-08T12:52:00+00:00,https://www.dr.dk/nyheder/politik/kommunalvalg/hjerteoperationer-udskydes-fordi-der-mangler-sygeplejersker-det-er-en,DR
Sygeplejersker vil ikke arbejde ekstra igen for honninghjerte,,,,Jens Andersen,,2021-11-09 00:00:00,https://www.dr.dk/nyheder/seneste/sygeplejersker-vil-ikke-arbejde-ekstra-igen-honninghjerte,DR
Danske Patienter i brev til ministeren: 'Situationen i sundhedsvæsenet er dybt bekymrende',"Både patienter og sundhedspersonale mener, at smertegrænsen er nået i det danske sundhedssystem. De vil have politikerne til at gribe ind. ",Sygeplejerskerne skal honoreres Enderne når ikke sammen Forkert medicin og beskidte bleer Afviser højere løn til sygeplejerskerne,"Først en coronapandemi og så en sygeplejerskestrejke. Det har mildest talt ikke været noget godt år for det danske sundhedsvæsen. Over hele landet melder hospitaler om udskudte operationer, aflyste behandlinger og lange ventelister. Det får nu organisationen Danske Patienter til at råbe op og sende et brev afsted til sundhedsminister Magnus Heunicke (S) og til landets fem regionsrådsformænd. Og budskabet er klart: Sundhedsvæsnet er i knæ, og det har alvorlige konsekvenser for de danske patienter. Der skal findes en løsning nu! - Det har kostet både livskvalitet, funktionsniveau – og i nogle tilfælde også liv, udtaler Klaus Lunding, formand for Danske Patienter, i brevet og uddyber over for DR: - Vi ser ind i en stigende pukkel af patienter, der ikke får den behandling, de har forventning og krav på. Vi hører fra samtlige af vores medlemsorganisationer, at behandlingskapaciteten simpelthen ikke er tilstrækkelig i øjeblikket. Derfor opfordrer Danske Patienter både regionerne, hospitalsledelser og medarbejdere i sundhedsvæsenet til at gå i dialog for at finde en løsning. Først og fremmest opfordrer de til, at politikerne lægger sig i selen for at finde en løsning på sygeplejerskernes forskellige arbejdsnedlæggelser, der har stået på i adskillige måneder. Klaus Lunding mener ikke, at der er nogen vej uden om at finde flere penge til sundhedspersonalet. - Hvis vi skal afvikle nogle pukler, skal det jo ske ved en ekstraordinær indsats, og det bliver man nødt til at honorere dem, der skal levere den ekstraordinære indsats for, siger han. Han opfordrer samtidig Magnus Heunicke til at sætte sig i spidsen for at samle parterne, og hvis ikke regionerne selv kan finde en løsning, så må regeringen træde til med de penge, det kræver at dæmme op for situationen, mener han. Konsekvenserne er ikke alene lang ventetid og utryghed for patienterne, det kan sågar betyde, at nogle bliver mere syge af at få udskudt deres behandling, lyder argumentet. Danske Patienter er ikke de eneste, der finder det nødvendigt at råbe vagt i gevær over sundhedsvæsnets tilstand. Formændene for en række fagforeninger, der repræsenterer forskellige faggrupper i sundhedssystemet, skriver i et fælles debatindlæg i Altinget ligeledes, at smertegrænsen nu er nået. En af dem er Lisbeth Lintz, der er formand for Overlægeforeningen. Hun peger på, at der mangler hænder i stort set alle faggrupper lige fra speciallæger og sekretærer til ergoterapeuter og sosu-assistenter. - Vi har en hverdag ude i sygehusvæsnet, hvor vi ikke kan få enderne til at nå sammen. Derfor er det på høje tid, at man på politisk niveau tager ansvar for det sundhedsvæsen, vi har, og vælger enten at prioritere de tilstrækkelige ressourcer eller prioritere, hvad det er, vi ikke skal lave, siger hun. Ifølge Lisbeth Lintz bliver patienterne lige nu mødt af personale, der ikke har tid til dem. - Det betyder for eksempel, at det kan være, man får udleveret for lidt medicin eller forkert medicin, og det kan være, man ligger meget længe med en beskidt ble, fordi der ikke er hænder til at hjælpe med at få den skiftet, fortæller hun. Hendes besked til politikerne og sundhedsministeren minder derfor meget om den fra Danske Patienter: Hvis de fortsat ønsker, at danskerne skal tilbydes et højt fagligt niveau i sundhedssektoren, så skal der afsættes flere penge og ansættes mere personale. Og der skal uddannes mere af det personale, som der er mangel på. Stephanie Lose, regionsrådsformand i Region Syddanmark, kalder situationen i det danske sundhedsvæsen for ekstraordinær. Hun forstår godt, at det er en ""træls situation"" for de patienter, der må kigge langt efter den behandling, de har ret til. - Men vi er også nødt til at sige, at når der er rigtig mange ekstra akutte patienter, og sundhedsvæsnet er presset som nu, så vil der være nogle, der for nuværende oplever at vente længere, siger hun. Lose afviser, at det er en løsning at hæve sygeplejerskernes løn permanent udenom overenskomsten men fortæller, at højere løn er en mulighed, man arbejder med på den korte bane for at rekruttere ekstra personale. Derudover sætter hun sin lid til den lønstrukturkomite, der blev nedsat, da sygeplejerskernes strejke blev afbrudt af regeringen, og hun opfordrer i samme ombæring sundhedsministeren til så hurtigt som muligt at lancere en ny national sundhedsaftale. - Det er den, der skal skabe rammerne for et bæredygtigt sundhedsvæsen, siger hun. Sundhedsminister Magnus Heunicke er ikke vendt tilbage på DR's henvendelser inden deadline, men har efter artiklens udgivelse sendt et skriftligt citat. - Jeg er meget optaget af de udfordringer, som regionerne beretter om. Lige nu er sygehusene presset af flere akutte patienter og personaleudfordringer, skriver ministeren blandt andet og fortsætter: - Regeringen foreslog i sidste uge med udspillet Tættere på en markant investering i det nære akutområde. Det skal blandt andet sikre færre genindlæggelser. Derudover har regeringen understøttet regionernes arbejde ved at løfte sundhedsvæsenet i forbindelse med økonomiaftaler med regionerne og med aftalen om de 1.000 flere sygeplejersker.",Ida Trøiborg,Indland,2021-11-03T04:50:00+00:00,https://www.dr.dk/nyheder/indland/danske-patienter-i-brev-til-ministeren-situationen-i-sundhedsvaesenet-er-dybt-0,DR
Sygeplejersker om udsigt til vinterhjælp: Pengene skal gå til flere hænder,"En vinterpakke til de danske hospitaler kan blive en god hjælp, men der mangler langsigtede løsninger, mener sygeplejersker.",Flere penge kan hjælpe i en ellers presset vinter Hospitalsdirektør: Medarbejderne yder en kæmpe indsats,"Det er flere hænder, der er brug for, hvis regeringen vil hjælpe landets hospitaler igennem endnu en vinter med coronavirus. Sådan lyder det fra flere sygeplejersker, efter regeringen i dag har fortalt om planerne for en såkaldt corona-vinterpakke. - Lige nu og her vil det at få nogle flere hænder ind hjælpe os med at få dækket den næste periode over julen og vinteren. Der er brug for nogle flere sygeplejersker, der kan hjælpe os med det daglige arbejde, siger Maja Grabowska, der er sygeplejerske og tillidsrepræsentant på Nordsjællands Hospital. Regeringen vil have pakken på den kommende finanslov for at afhjælpe den hårdt pressede sundhedssektor gennem den kommende vinter, hvor den nye coronavirusvariant Omikron truer med et stigende antal indlæggelser. Hvad pakken helt præcist kommer til at indeholde er endnu uvist. Men Enhedslisten har sat et krav om 2 milliarder kroner, mens SF kræver 1 milliard kroner til pakken. - Vi skal selvfølgelig gøre noget akut, når sundhedsvæsenet lider, som det gør lige nu, siger SF's partiformand Pia Olsen Dyhr. - Jeg er simpelthen bekymret for, at vi står overfor et kollaps, både inden for vores sundhedsvæsen og vores velfærdssamfund generelt, hvis ikke vi løser det her nu, siger Enhedslistens sundhedsordfører Peder Hvelplund. Selvom sygeplejerskerne håber på en håndsrækning i vinterpakken, er der ikke tale om en hjælpepakke, der udelukkende er målrettet dem, lyder det fra regeringens finansordfører Christian Rabjerg Madsen (S). - Det her er ikke til en bestemt faggruppe, men til et samlet hospitalsvæsen, hvor vi ønsker at give en midlertidig pakke, som kan tage noget af presset af. Og det er i øvrigt midlertidige penge, og kan derfor heller ikke indgå i grundløn eller andet, siger han. Han understreger, at regeringens forslag ikke skal ses som et indspil i konflikten med sygeplejerskerne, hvor der senest i en Facebookgruppe styret af sygeplejerske Luca Pristed bliver opfordret til kollektiv opsigelse i protest mod lønforholdene. Men selv en pakke, der er målrettet det samlede hospitalsvæsen bliver hilst velkommen af Dansk Sygeplejeråd (DSR). Også selvom der er tale om et engangsbeløb og ikke noget mere permanent. - Det er helt rigtigt set, at vi har et sundhedsvæsen, der er alvorligt i knæ og har brug for en økonomisk saltvandsindsprøjtning for at overleve vinteren. Der er brug for penge, så vi blandt andet kan holde fast på nogle af de sygeplejersker, som nærmest lige nu truer med at forlade stedet, siger formand for DSR, Grete Christensen. Og ifølge DSR har man ikke råd til at miste flere sygeplejersker i et sygehusvæsen, hvor der i forvejen er op mod 4.000 ubesatte stillinger. Sara Jespersen, der er sygeplejerske på Nordsjællands Hospital og blandt andet arbejder i coronaafsnittet, håber, at regeringen har øje for, at der er behov for aflastning. - Jeg løber hurtigt. Så hurtigt jeg overhovedet kan. Men vores patienter er dårlige, og der er kun kommet flere, og de bliver kun mere komplekse, siger Sara Jespersen. Både Sara Jespersen og Maja Grabowska mener dog, at der er brug for en mere langsigtet løsning som lønstigninger på sygeplejeområdet for at aflastningen skal vare ved. - Hvis vi får en lønstigning, vil det nok gøre vores arbejde mere attraktivt og give flere hænder. Men vi må jo starte et sted, og hvis vi får flere penge til at øge vores normering, så er det sådan vi må gøre, siger Sara Jespersen. Sabine Mazurek er fællestillidsrepræsentant for sygeplejerskerne på Nordsjællands Hospital, og hun oplever, at hendes kollegaer løber meget hurtigt hver dag. Hun forstår godt sygeplejerskernes ønske om flere hænder, men det er ikke realistisk på kort sigt at kunne ansætte nok nye sygeplejersker, siger hun. - Havde vi en masse sygeplejersker stående på parkeringspladsen, så ville vi ansætte dem. Men det har vi ikke, så vi har brug for at fastholde dem, vi har. Så kan vi få andre til at komme ind og hjælpe os med nogle af de opgaver, som ikke er sygeplejerskeopgaver, så er det også velkomment, men vi skal holde fast i, at sygeplejersker skal lave det, som er sygeplejefagligt. Nordsjællands Hospitals direktør Bente Ourø Rørth nikker genkendende til problemet med ikke at kunne ansætte nok sygeplejersker. Hun tror heller ikke at muligheden for at bruge penge fra en vinterpakke til at øge kompensationen for ekstravagter vil gøre, at flere sygeplejersker tager en ekstra vagt eller to. - Jeg synes, at medarbejderne yder en kæmpe indsats, og de tager faktisk ekstravagter og strækker sig rigtig langt. Men vi har stadigvæk udsatte operationer fra covid-bølgerne og sygeplejestrejken, så vi har lidt over 1.000 borgere, der venter på et indgreb, og dem tænker jeg ofte på, for det er ikke en sjov situation, siger hun. Spørger man sygeplejerske Maja Grabowska, kommer øget kompensation for ekstravagter ikke til at gøre den store forskel. - Selvom ekstravagter bliver aflønnet på en meget fin måde, så tror jeg ikke, det bliver besat af det faste personale, selvom det bliver godt aflønnet. Så skulle det være fra et eksternt vikarbureau. Sara Jespersen har også svært ved at se, hvordan flere penge skulle få hende selv til at tage flere ekstravagter, end hun gør i forvejen. - Jeg vil jo gerne hjælpe mine kollegaer. Jeg ved, hvor pressede vi er, når der ikke er nok hænder. Men jeg tror ikke, det vil gavne så meget bare at give flere penge, for det er hænder vi har brug for. Ellers ender vi bare med at blive nedslidte.",Julie Astrid Thomsen,Penge,2021-12-01T17:15:00+00:00,https://www.dr.dk/nyheder/penge/sygeplejersker-om-udsigt-til-vinterhjaelp-pengene-skal-gaa-til-flere-haender,DR
Hospitaler er nødt til at ansætte andre faggrupper i stedet for sygeplejersker ,"Mangel på sygeplejersker gør, at blandt andre sosu-assistenter og farmakonomer skal varetage deres arbejdsopgaver. ",Hjælper med at uddele medicin Ekstra personale skal hjælpe hospitaler gennem vinteren Dansk Sygeplejeråd: ’Dybt beklageligt’,"Opdatering den 30. december: Region Sjælland er vendt tilbage på DR's henvendelse og har fortalt, at alle sygehuse og hospitaler i regionen har ansat andre faggrupper til sygeplejerskeopgaver. Der går langt imellem, at en underskrift lander på en ansættelseskontrakt til en sygeplejerskestilling på flere af landets hospitaler. For tiden er der omkring 3.400 ubesatte sygeplejerskestillinger, mens knap hvert andet stillingsopslag ikke bliver besat. Og manglen på de mange sygeplejersker får hospitaler til at gå alternative veje. I flere regioner er man begyndt at ansætte andre faggrupper til at udføre nogle af sygeplejerskernes opgaver. Det viser en rundspørge, hvor DR Nyheder har spurgt 33 hospitaler til det. 24 har svaret. 18 hospitaler bekræfter, at de inden for de seneste seks måneder har været nødt til at ansætte andre faggrupper som for eksempel sosu-assistenter eller farmakonomer - folk uddannet til medicinhåndtering - til at løse opgaver, der normalt er tilknyttet en sygeplejerskestilling. En af dem er Marie Gulstad Nielsen. Hun er uddannet farmakonom og blev tidligere i år ansat på Bornholms Hospital, hvor hun hjælper med at blande medicin til patienterne. En opgave, der normalvis varetages af en sygeplejerske. - Vi bruger ofte en time til halvanden på at hælde medicin op og give det til patienterne. Den tid kan sygeplejersken bruge på noget andet, siger Marie Gulstad Nielsen. Sygeplejerske Kristine Tranberg på Bornholms Hospital er tilfreds med at blive aflastet fra de mange opgaver på hospitalsgangen. - Det er en stor hjælp. Vi har brugt utrolig meget tid på at stå og blande medicin. Det behøver ikke at være en sygeplejerske, der gør det. Det giver noget mere tid til patienterne, siger hun. At patienter kommer til at se andet personale end sygeplejersker på hospitalerne, vil blive mere almindeligt hen over vinteren. Det vurderer Anders Kühnau, der er formand for Regionernes Lønnings- og Takstnævn i Danske Regioner. - Lige nu står vi akut og mangler rigtig meget personale, fordi der er rigtig mange danskere, der er syge i disse måneder. Der har vi endnu mere brug for at kunne trække på alt det personale og alle de kompetencer, vi overhovedet kan bringe i spil, siger han. Han understreger dog, at det kun gælder opgaver, hvor de ansatte har den rigtige faglighed. - Det er klart, at der ikke er noget personale, der går ind og erstatter en sygeplejerske, men vi kan få personalet til at supplere hinanden ved de arbejdsopgaver, som vi kan løse i fællesskab, siger Anders Kühnau. Hos Dansk Sygeplejeråd finder man det dybt beklageligt, at hospitalerne står i en situation, hvor det er nødvendigt at række ud til andre faggrupper. - Jeg forstår godt, at arbejdsgiverne er nødt til at prøve at finde nogle andre, og selvfølgelig er der nogle steder, hvor man kan hjælpe sygeplejerskerne i hverdagen. Men det har også sine omkostninger for sygeplejerskerne, siger Grete Christensen, formand for Dansk Sygeplejeråd. Hun peger på, at man skal tænke sygeplejersker som et helhedsfag, hvor de ansatte har overblikket over, hvad der sker omkring patienterne. - Hvis du begynder at splitte det op og siger, at vi kan have nogle grupper, der går ind og afleverer pillen, mens andre grupper går ind og hjælper med at gå på toilettet, så sidder sygeplejersken tilbage med ansvaret for at levere oplysningerne videre, og så kommer hun til kort. Grete Christensen mener, at vi i stedet skal arbejde mere for at holde fast på de sygeplejersker, der allerede er uddannet inden for faget. - Giv dem noget ekstra i løn. Sørg for, at vilkårene bliver nogle andre, hvor de får indflydelse på deres arbejdstilrettelæggelse. Og så skal vi have tiltrukket nogle af dem, der har forladt faget, siger hun.",Julie Würtz,Kroppen,2021-12-29T19:41:00+00:00,https://www.dr.dk/nyheder/viden/kroppen/hospitaler-er-noedt-til-ansaette-andre-faggrupper-i-stedet-sygeplejersker,DR
Pensionerede sygeplejersker skal hjælpe coronapressede hospitaler: 'Vi er klar - men ikke for enhver pris',"Milliard skal blandt andet gå til pensionerede sygeplejersker, som skal tage en ekstra tørn under coronavinteren.",- Alle vil gøre en indsats Brug for ekstra arbejdskraft,"Vinteren står for døren, og et i forvejen hårdt presset sundhedsvæsen kan se frem mod en lang coronavinter med stigende indlæggelsestal, pres på akutafdelingerne og aflyste operationer. Men en ekstra milliard kroner på finansloven skal sikre, at der er hænder nok til at hjælpe hospitalsafdelingerne gennem nogle lange vintermåneder. - Det store problem er, at vi mangler hænder, siger Stephanie Lose (V), der er formand for Danske Regioner. Et oplagt sted at skaffe ekstra hænder er blandt de omkring 22.000 pensionerede sygeplejersker, hvoraf omkring 2.500 har forladt arbejdsmarkedet inden for de sidste to år. Derfor har flertallet bag finansloven også aftalt, at pensionerede sygeplejersker ikke skal modregnes i deres pension, hvis de tager en tørn på et hospital i 2022. - Vi kan håbe på, at vi kan få nogle af dem, der har forladt sundhedsvæsenet, til at vende tilbage i en periode. Og dermed også bruge midlerne til rekruttering, som samlet set kan understøtte, at vi kan få sundhedsvæsenet igennem vinteren, siger Stephanie Lose. Fra de pensionerede sygeplejersker lyder budskabet, at de er klar til at trække i den hvide kittel og hjælpe i en ekstraordinær situation, hvis der er brug for dem. Det vurderer Mette Bille, der er formand for Seniorsammenslutningen, som forener tusindvis af pensionerede sygeplejersker i Dansk Sygeplejeråd. - Der er helt sikkert nogen, der kunne tænke sig at komme tilbage til deres fag og løfte i en svær tid. Men det kommer helt an på de arbejdsmæssige vilkår, og hvad det er for et arbejdsmiljø, vi kommer ind i, siger Mette Bille, der er 71 år gammel og selv har 48 års erfaring som sygeplejerske. Hun nævner som eksempel, at pensionerede sygeplejersker har trukket et stort læs for at få befolkningen vaccineret mod Covid-19. - De pensionerede sygeplejersker har vist en parathed til at yde en utroligt stor indsats under corona. Det er fantastisk at opleve den entusiasme, ildhu og stolthed, som de pensionerede sygeplejersker kommer med. Vi kan stadig bruges, og vi bliver brugt, siger Mette Bille. Hun bor selv i Holstebro, hvor over halvdelen af de ansatte på det lokale vaccinationscenter er pensionerede sygeplejersker, som altså for en stund har vendt pensionisttilværelsen ryggen for at iføre sig visir, kittel og kanyle. - Jeg tror, at vi stort set allesammen vil gøre en indsats i den udstrækning, vi har energi, kompetencer og kræfter til det. Men det handler også om, hvilke kompetencer vi har med os, og hvor vi bedst muligt kan anvende dem. Derfor er det ikke nogen let øvelse, siger hun. Hun påpeger, at der er sket meget inden for faget, siden de lod sig pensionere. Derfor ligger der en vigtig opgave for hospitalerne i at prioritere og planlægge. - Hvis jeg nu skulle ind som 71-årig og arbejde igen, så skulle det være på nogle vilkår, som jeg kunne holde til, og hvor jeg ikke blev pålagt at arbejde ud over de otte timer. For det ville jeg ikke kunne holde til, siger Mette Bille. - Sygehusene er nødt til at indrette sig efter os, hvis de vil gøre brug af os. Vi kan ikke bare komme ind fra gaden og sige: Så udfylder vi den stilling. Mange af os har været væk fra arbejdslivet i lang tid, og det betyder, at vi ikke kender til den elektronik og digitalisering, som er. Men vi kan passe og pleje og yde omsorg, det kan vi, siger Mette Bille. Netop bidraget fra pensionerede sygeplejersker kan blive helt afgørende for at sikre, at de danske sygehuse kan holde et beredskab under coronavinteren. Det fortæller Jes Søgaard, der er professor i sundhedsøkonomi ved Syddansk Universitet. - Med den ekstra milliard på finansloven kan man købe den personaletid, vi lige nu mangler. Vi kan formentlig undgå at lukke akutsenge, hvis det lykkes at få de eksisterende sygeplejersker til at arbejde lidt mere og tiltrække nogle af dem, der har forladt sundhedsvæsenet, siger han. Er det udelukkende et spørgsmål om penge det her? - Det er også et spørgsmål om penge. Det kan være en god måde at vise personalet, at man faktisk værdsætter en ekstra indsats. Der er begået nogle fodfejl for eksempel ved at uddele honninghjerter til personalet, som derfor har følt sig gjort til grin. Så det er godt med den pengemæssige belønning til at gøre en ekstra indsats de næste måneder, som kan blive hårde for sygeplejerskerne, siger Jes Søgaard.",Mathias Sommer,Penge,2021-12-06T19:49:00+00:00,https://www.dr.dk/nyheder/penge/pensionerede-sygeplejersker-skal-hjaelpe-coronapressede-hospitaler-vi-er-klar-men-ikke,DR
"Hospitaler landet over mangler sygeplejersker, og det har fået dem til at tænke i alternative faggrupper",,,,Ida Meesenburg,,2021-12-29 00:00:00,https://www.dr.dk/nyheder/seneste/hospitaler-landet-over-mangler-sygeplejersker-og-det-har-faaet-dem-til-taenke-i,DR
Pensionerede sygeplejersker kan hjælpe til uden modregning et år endnu,,,,Olivia Høj,,2021-12-05 00:00:00,https://www.dr.dk/nyheder/seneste/pensionerede-sygeplejersker-kan-hjaelpe-til-uden-modregning-et-aar-endnu,DR
6.000 kroner ekstra om måneden skal lokke flere sygeplejersker til pressede afdelinger,En ny aftale mellem Region Nordjylland og Dansk Sygeplejeråd giver ekstra i lønposen til nogle sygeplejersker. ,Flere smittede kan kræve flere hænder 'Det skal selvfølgelig honoreres',"6.000 kroner ekstra om måneden kan måske lokke sygeplejersker til at træde til på de afdelinger, der er særligt presset på grund af covid-19. Det håber man i hvert fald i Nordjylland, hvor regionen netop har indgået aftaler med Danske Sygeplejeråd om flere penge på lønsedlen til nogle sygeplejersker. Med aftalerne kan sygeplejersker få 3.000 kroner ekstra om måneden, hvis de frivilligt siger ja til at være en del det såkaldte beredskabskorps. Det betyder, at de med relativt kort varsel kan blive bedt om at møde op andre afdelinger, end de til dagligt arbejder på. Samtidig er der et tillæg på 3.000 kroner til de sygeplejersker, som arbejder på afdelinger, der er særlig berørt af coronapatienter. - Skal man i beredskabet, synes jeg, at den nye aftale er okay. Sådan siger sygeplejersker Lærke Sø. Til dagligt er hun anæstesisygeplejerske, men lige nu er hun udlånt til intensivafdelingen på Aalborg Universitetshospital, hvor hun arbejder med coronapatienter. - Men de sygeplejersker, der har været på de intensive afsnit, hvor jeg er nu, har stået med covid hele sommeren. Fra deres perspektiv kan jeg godt se, at det ikke er mange penge. De har stået og knoklet i så lang tid, siger hun. Hvis Lærke Sø bruger hele sin arbejdstid på intensivafdelingen denne måned, betyder den nye aftale, at hun både vil modtage 3.000 kroner for at være en del af beredskabet og 3.000 kroner for at være på intensivafdelingen. Selvom hun lige nu træder til for at hjælpe pressede kollegaer, så var det ikke en beslutning, der blev taget uden flere overvejelser. - Selvfølgelig er der en risiko for, at man bliver smittet med covid, når man passer covidpatienter. Desuden skal man også tænke på, om man har overskud til det, fordi det kræver noget af en at skulle over på et nyt afsnit. Kan man overskue at skulle forholde sig til et nyt sted, nye kollegaer og respiratorer? Den nye aftale er indgået nu, fordi de stigende smitte- og indlæggelsestal sætter de nordjyske sygehuse under yderligere pres. Desuden skaber den nye omikron-variant en usikkerhed, og den kan komme til at betyde, at der over vinteren bliver behov for flere sygeplejersker til at arbejde med covidpatienter. Lærke Sø er overordnet glad for de nye aftaler, men på baggrund af sommerens strejker og efterfølgende konflikter oplever hun nu også en skepsis hos sine kollegaer. - Er det virkelig det værd at bruge sit krudt og sin energi på at flytte sig? Lige nu er det sygehuset, som mangler os. Men når vi har haft brug for, at de har hjulpet os, har vi haft svært ved at se, at vi kunne få hjælp. Man kunne også sige, at det er patienterne, som mangler jer. Hvor meget spiller det ind for din villighed til at være fleksibel? - Patienterne og kollegaerne på de intensive afsnit er helt sikkert dem, vi flytter os for. Det er primært for patienterne. Det er ikke til at holde ud at tænke på, at der er patienter, som ligger og ikke får den mest optimale pleje, siger Lærke Sø. Hun oplever, at det gør en forskel, når hun selv og andre kollegaer kan træde til på den intensive afdeling, hun er på lige nu. - Det kan jeg tydeligt se og mærke på de kollegaer, som har været presset i rigtig, rigtig lang tid. De kan lige komme ud til deres faste kollegaer og sidde og snakke over kaffen. Det har man simpelthen brug for, når man står med så mange patienter, som er dårlige hele tiden. Ellers mister man simpelthen lysten til at gå på arbejde og overskuddet til at være der for patienterne og hinanden. Tidligere i coronaepidemien var de nordjyske sygeplejersker også en del af et beredskabskorps, som kunne trækkes på, hvis der kom et øget pres. Denne gang har det været ""helt afgørende"" for Dansk Sygeplejeråd, at de nye aftaler bygger på frivillighed, siger formanden for Dansk Sygeplejeråd i Nordjylland, Christina Lund. - Det er baseret på tidligere erfaringer, hvor vi har oplevet, at sygeplejersker måske ikke har følt sig ordentligt klædt på med kompetencer til at skulle flytte sig fra det arbejdssted, de normalt plejer at være på. - Når vi har indgået en aftale nu, så er det fordi, vi ønsker at sikre de bedst mulige rammer for de sygeplejersker, der bliver omfattet. Den nye aftale sikrer sygeplejerskerne cirka 50 procent større tillæg ved at takke ja til at være en del af beredskabet, end det tidligere var tilfældet. Hvorfor skal man have penge for at stå til rådighed og blive flyttet til en anden afdeling, hvis der pludselig mangler folk der? - Nogle sygeplejersker bliver også flyttet uden for deres eget ledelsesområde og langt væk fra de opgaver, de normalt er vant til at varetage og har kompetencerne inden for. Det er en stor fleksibilitet. Det er meget, man beder sygeplejerskerne om at gøre – og at gøre én gang til. Derfor skal det selvfølgelig honoreres, svarer Christina Lund. Den nye aftale vil gælde med tilbagevirkende kraft fra den 1. november til 31. marts næste år.",Agnes Dalhoff Pedersen,Nordjylland,2021-12-14T17:15:00+00:00,https://www.dr.dk/nyheder/regionale/nordjylland/6000-kroner-ekstra-om-maaneden-skal-lokke-flere-sygeplejersker-til,DR
"Regioner og organisationer håber, at en ekstra milliard til sundhedsvæsenet kan lokke nye og gamle hænder","Dansk Sygeplejeråd forventer, at regionerne kommer nogle klare bud på, hvordan man både fastholder og tiltrækker sygeplejersker.",Forventer klare bud Udenlandske læger Mangler langsigtede løsninger,"Det danske sundhedsvæsen er presset. Så presset, at der er behov for akut hjælp, så det kan klare sig gennem en vinter, hvor coronavirus og manglende hænder igen står tegnet i sneen. Derfor har regeringen, SF, Radikale Venstre, Enhedslisten, Alternativet og Kristendemokraterne valgt at afsætte én milliard kroner til sundhedsvæsenet. Pengene er ekstraordinære midler hvis primære funktioner er at fastholde sundhedspersonale og styrke aktiviteten på sygehusene. Det er dog op til regionerne at beslutte, hvor pengene i sidste ende skal bruges. Det skal ske i dialog med de faglige organisationer. Hos Dansk Sygeplejeråd er man glad for milliarden, og at mange partier står bag aftalen, ligesom man ser frem til dialogen med regionerne. - Det er simpelthen nødvendigt. Sygehusvæsenet er i knæ. Og det er rigtig vigtigt, at man nu kan fastholde medarbejdere og sikre aktivitet på hospitalerne, ved at regionerne går ind og laver særskilte aftaler for de forskellige medarbejdergrupper, siger Grete Christensen, der er formand for Dansk Sygeplejeråd. Under coronakrisen har der været stor fokus på især sygeplejerskernes arbejdsvilkår og løn. Derfor er ingen ifølge Grete Christensen længere i tvivl om, hvordan sygeplejerskerne har det arbejdsmæssigt i øjeblikket, hvorfor hun også har en klar forventning om, at regionerne vil gøre noget for hendes gruppe. - Eftersom sygeplejersker er den største medarbejdergruppe, så har vi også en forventning om, at de vil komme med nogle klare bud på, hvordan de kan fastholde og måske også tiltrække nogle af de sygeplejersker, som har forladt jobbet på sygehusene, og få dem tilbage igen, fortæller hun. Og netop manglen på hænder er det helt store problem i sundhedsvæsenet, mener Stephanie Lose (V), der er regionsrådsformand i Region Syd og formand for Danske Regioner. Det er stadig alt for tidligt at sige noget om, hvor pengene lander henne, men de kunne ifølge hende blandt andet gå til vinterbonus til dem, ""der har givet den en ekstra skalle vinteren over"". - Man kan måske få nogle af dem, der enten har forladt sundhedsvæsenet, fordi de ønsker at lave noget andet, eller er gået på pension, til at vende tilbage i en periode og på den måde bruge midlerne til rekruttering, som samlet set kan understøtte, at vi kan få sundhedsvæsenet gennem vinteren, siger Stephanie Lose. Milliarden vil fordele sig ud fra bloktilskuddet. Det vil sige, at fordelingen til regionerne vil være kendt, men hvordan de fordeles inden for regionerne, vil man finde ud af i de enkelte regioner, forklarer hun. Hos Overlægeforeningen er man også godt tilfreds med aftalen, og formand Lisbeth Lintz kan godt se for sig, at man for eksempel kan trække på reserverne. De har foreslået, at man bruger for eksempel lægestuderende, ligesom aftalen også giver mulighed for, at pensionerede læger, sygeplejersker eller andre faggrupper kan vende tilbage, uden at de bliver trukket i pensionen. Derudover forsøger partierne bag aftalen at gøre op med, at det kan tage lang tid at finde ud af, om man som læge, sygeplejerske eller tandlæge fra et tredjeland, må komme ind i Danmark og arbejde. Og det vækker glæde hos Overlægeforeningen. - Vi har længe i fællesskabet af læger peget på, at det var et kæmpemæssigt problem, at vi på den ene side manglede især speciallæger. Og på den anden side står der udenlandsk uddannede læger, som ikke kan få godkendt deres autorisation alene på grund af bureaukrati, i forhold til at man mangler personale til at vurdere deres kompetencer, siger Lisbeth Lintz. Både politikere, læger og sygeplejersker er enige om, at den ekstra milliard ikke hjælper på de strukturelle udfordringer, som sundhedsvæsenet også kæmpede med, inden den første coronabølge ramte Danmark. Der er behov for, at sundhedsvæsenet bliver mere bæredygtigt, siger Stephanie Lose. - Det er klart, at der er den begrænsende faktor, at det er engangsmidler. Derfor kommer det ikke til at understøtte de langsigtede løsninger, som sundhedsvæsenet også har brug for. Grete Christensen er også udmærket klar over, at aftalen ikke er det, som sygeplejerskerne har kæmpet for de sidste mange måneder og år. Hun kan allerede mærke presset fra de ansatte i kommunerne, der vil spørge sig selv, hvad med os? - Rigtig mange vil sige, at det var ikke det, vi bad om, men lige her og nu er det vigtigt at sige, at det ikke er hver dag, man får en milliard i finansloven til et særskilt område. Og hos FOA tror landsformand Mona Striib også, at hendes medlemmer i sundhedsvæsenet vil føle sig anerkendt med aftalen. - Det at blive set, hørt og anerkendt med andet og mere end et honningkagehjerte, tror jeg betyder rigtig meget, siger hun.",Kevin Ahrens,Politik,2021-12-06T04:40:00+00:00,https://www.dr.dk/nyheder/politik/regioner-og-organisationer-haaber-en-ekstra-milliard-til-sundhedsvaesenet-kan-lokke,DR
Hospitaler tager læger og sygeplejersker ud af daglig drift for at vaccinere,,,,Carsten Thomsen,,2021-12-15 00:00:00,https://www.dr.dk/nyheder/seneste/hospitaler-tager-laeger-og-sygeplejersker-ud-af-daglig-drift-vaccinere,DR
Pressede sygeplejersker får kollegaer fra andre hospitaler efter strakspåbud,"Hospitalsenheden Vest har fremlagt deres plan for at løse problemerne på akutafdelingen i Herning efter det strakspåbud, arbejdstilsynet gav lige inden jul. ",Ingen fastholdelse Reel løsning eller brandslukning?,"Problemerne står i kø på akutafdelingen på sygehuset i Herning i en sådan grad, at Arbejdstilsynet har udstedt et strakspåbud. Tilsynet skriver i sin vurdering, at sygeplejerskerne græder, lider af søvnløshed og begår fejl. I kølvandet på Arbejdstilsynets strakspåbud har hospitalsledelsen i Hospitalsenheden Vest, som sygehuset i Herning er en del af, fremlagt deres plan for at løse de problemer, Arbejdstilsynet har beskrevet. For blandt andet at løse de mange ubesatte vagter her og nu, beskriver handleplanen, at konsultationssygeplejersker fra praktiserende læger skal hjælpe med at dække vagter hos lægevagten i Herning. Samtidig er akutklinikken i Ringkøbing lukket midlertidigt fra 17. december til 15. januar, så sygeplejersker kan indgå i vagtplanen i Herning. Og personale fra akutmodtagelsen i Holstebro er flyttet til afdelingen i Herning. Direktør i Hospitalsenheden Vest, Poul Michaelsen, er tilfreds med planen. - Det er nogle store problemer, vi står med på akutafdelingen, og vi kan ikke bare lige fjerne dem på kort sigt. Det, vi har lagt frem, synes jeg, er en god plan, der anviser nogle veje og initiativer, som både kan hjælpe på den korte og lange bane. - Vi ved godt, at de ansatte i sundhedsvæsenet ikke går rundt og triller tommelfingre. Så de patienter, de ellers skulle have taget hånd om, skal håndteres andre steder. Vi vælger at gøre det alligevel, fordi vi samlet set udnytter kræfterne bedre ved at samle dem. Og vi er nødt til at handle hurtigt på det påbud, vi fik, siger han. Hvor de kortsigtede initiativer i handleplanen allerede er sat igang, møder hospitalsledelsens løsninger på lang sigt mere modstand. De er for ukonkrete og gør intet for at fastholde medarbejderne, lyder kritikken fra Dansk Sygeplejeråd, DSR. - Der er ingen langtidsholdbare løsninger. Hvis ikke vi passer særligt godt på dem, der er sygeplejersker på afdelingen nu, så er frygten, at hvis arbejdspresset bliver ved med at være så højt, som det er nu, at de også rejser fra akutafdelingen. Og dermed gør ondt værre, siger Anja Laursen, der er formand for DSR - Kreds Midtjylland. Hun mener kun, at ledelsens plan er holdbar indtil 15. januar, hvor sygeplejerskerne fra akutklinikken i Ringkøbing skal tilbage til deres normale arbejdsplads igen. - Vi er nødt til at se på, at der skal ansættes flere. Der skal være en højere normering, når aktiviteten er steget med 15 procent det seneste år, som det er påpeget i påbuddet, siger hun. Anja Laursen anerkender, at det er svært at ansætte flere, når der mangler sygeplejersker og der ikke kommer flere penge til afdelingen. - Men det er sådan, at ledelsen er dem, der skal sikre, at der er et sikkert og sundt arbejdsmiljø. Hvis det ikke er muligt, kan de henvende sig til regionen og spørge om flere midler, sådan at der kan fastholdes og ansættes flere sygeplejersker, siger Anja Laursen. Poul Michaelsen, hvorfor har du ikke været i stand til at afværge situationen inden den opstod? - Vi har en god opgave i hele tiden at følge med, optimere og få det bedste ud af de ressourcer, vi har. De udfordringer, vi står med, kommer af en betydelig vækst i de akutte patienter. Det er ikke noget, vi som ledelse, er herre over. - Men det er vores pligt at tage hånd om de patienter, der kommer, så godt som vi nu kan, med de ressourcer vi har. Og der er mangel på sygeplejersker og andre sundhedsfaglige professioner, så derfor må vi organisere os så godt, som vi nu kan. Dansk Sygeplejeråd har kritiseret jeres handleplan for ikke at have tilstrækkelige langsigtede løsninger. Er det mere brandslukning end reel løsning? - Det er reel kortsigtet brandslukning i forhold til nogle reelle problemstillinger, som vi skal handle på, når vi får et strakspåbud fra Arbejdstilsynet. - Jeg mener også, at planen rummer en række tiltag på længere sigt. Vi peger på tværsektoriel evaluering af, om vi har de rigtige patienter på det rette sted til den rigtige tid. Vi kigger på forbedringsprojekter og Region Midtjyllands 360-graders plan - en helhedsplan, der kigger på, hvordan vi kan rekruttere og fastholde personale. - Det er klart, at jo længere perspektiverne er, jo mindre konkrete er planerne også. Men det arbejder vi næsten på daglig basis for, at de bliver, siger Poul Michaelsen.",Mads Kruse Juhl,Midt- og Vestjylland,2021-12-29T19:51:00+00:00,https://www.dr.dk/nyheder/regionale/midtvest/pressede-sygeplejersker-faar-kollegaer-fra-andre-hospitaler-efter,DR
Udenlandske sygeplejersker vil arbejde i Danmark: Ansøgninger ligger ubehandlede i mere end halvandet år,"Regeringen og dens støttepartier afsat 23,1 millioner kroner til at nedbringe sagsbehandlingstiden. ","En god forretning Der skal ansættes flere i styrelsen Sygeplejerske: Kan ikke forstå, det tager så lang tid","Det danske sygehusvæsen mangler ifølge Dansk Sygeplejeråd næsten 5.000 sygeplejersker. Samtidig er der 1.800 udenlandske sygeplejersker, der gerne vil arbejde i det danske sundhedsvæsen. Umiddelbart lyder det som en oplagt løsning på et problem. Men de 1.800 sygeplejersker er fanget i en flaskehals, hvor deres ansøgning om dansk autorisation er flere år om at blive behandlet. Er du uddannet sygeplejerske uden for Norden, EU, EØS-landene eller Schweiz – eller er du statsborger fra et andet land end de nævnte – skal du igennem tre trin for at blive autoriseret som sygeplejerske i Danmark. For det første skal din uddannelse godkendes, dernæst skal du bestå en dansk sprogprøve, og endeligt skal du igennem en evalueringsansættelse. Det første af de tre trin sker ved Styrelsen for Patientsikkerhed, der skal vurdere om den udenlandske sygeplejerskes uddannelse i al væsentlighed svarer til den danske sygeplejeuddannelse. Men her ligger cirka 1.800 ansøgninger fra sygeplejersker og venter på at blive behandlet. Sagspuklen er så stor, at Styrelsen for Patientsikkerhed i dag er mere end halvandet år bagud med behandlingerne. Kigger man på sagspuklen for ansøgninger fra læger, er Styrelsen for Patientsikkerhed i øjeblikket i gang med at behandle ansøgninger modtaget i februar 2019. Det viser tal fra Styrelsen for Patientsikkerhed, som dog tager forbehold for, at der kan være ansøgninger i denne gruppe, der allerede er behandlet. Når sagspuklen er blevet så stor, skyldes det ifølge Styrelsen for Patientsikkerhed, at antallet af ansøgninger er steget markant. Ifølge Mikkel Friberg, der er enhedschef i Styrelsen for Patientsikkerhed, modtog styrelsen for fire til fem år siden et sted mellem 50 og 100 ansøgninger om året. Sidste år modtog de cirka 1.000 ansøgninger. Både regeringen, SF, Radikale Venstre, Enhedslisten, Alternativet og Kristendemokraterne er utilfredse med den lange sagsbehandlingstid. Derfor har partierne som en del af finansloven afsat i alt 23,1 millioner kroner i 2022 og 2023 til at ”nedbringe sagspuklen”, som det hedder i aftalen. Også Jes Søgaard, der er sundhedsøkonom på Syddansk Universitet, mener, det er beklageligt, at sagsbehandlingstiden er så lang. Han kalder det derfor en god investering, at der nu er afsat godt 23 millioner kroner til at nedbringe netop sagspuklen, så de pågældende personer hurtigere kan blive en del af det danske arbejdsmarked og sundhedsvæsen. - Samfundsøkonomisk er det en god forretning, for de her borgere har nogle rigtig lange uddannelser med sig, nogle af dem op til 12 års uddannelse (speciallæger, red.). Det er en gratis ressource, vi får til det danske samfund. De her 23 millioner kroner er tjent rigtigt hurtigt ind. Hvis de her 1.800 sygeplejersker kommer ud i det danske sundhedsvæsen, hvor meget vil det så reelt batte i forhold til de problemer, vi står over for? - Det vil ikke løse problemerne. Det vil det bestemt ikke. Men det kan gøre en forskel. Lige nu har vi næsten 5.000 ubesatte sygeplejerskestillinger, så hvis der kommer 1.800 ekstra, har vi løst næsten 40 procent af det problem. Er der er en risiko for, at man med det her fjerner jobs fra danske læger og sygeplejersker? - Det mener jeg faktisk ikke, der er en risiko for. Vi mangler danske læger og sygeplejersker. Og jo flere, vi kan få ind i det danske sundhedsvæsen, desto bedre er det for alle parter. Det her tager ingen jobs fra danske borgere. Også Jakob Kjellberg, der er professor i sundhedsøkonomi ved Vive, det Nationale Forsknings- og Analysecenter for Velfærd, ser fornuften i, at man nu afsætter penge til at få ekspederet ansøgningerne hurtigere. - Det er rigtig fornuftigt at komme ned i sagsbunkerne, især når det er på et område, hvor vi gerne vil have flere ind på arbejdsmarkedet. Det giver rigtig god mening, hvis vi kan få nogen fra udlandet til at bidrage til vores sundhedsvæsen, der netop mangler personale. I Styrelsen for Patientsikkerhed hilser man man de 23,1 millioner kroner fordelt på 2022 og 2023 velkommen. Pengene skal dels bruges på at ansætte flere medarbejdere i selve styrelsen. Derudover skal nogle af pengene også gå til ekstern bistand, der for eksempel kan hjælpe med at vurdere en udenlandsk sygeplejeuddannelse for at sikre, at den svarer til den danske. Det oplyser enhedschef Mikkel Friberg. At det er på personalefronten, man sætter ind, høster ros fra Jes Søgaard, der påpeger vigtigheden af ikke at gå på kompromis med selve autorisationen, der er altafgørende for blandt andet sundhedsvæsenets patienter. - Det er vigtigt, at man ikke øger sagsbehandlingstiden ved i gåseøjne at sjuske med sagsbehandlingen. Processen skal være grundig, den skal være meget grundig, siger han og fortsætter: - Derfor er det eneste rigtige også at ansætte flere mennesker, der kan ekspedere sagerne. Spørgsmålet er så, om de afsatte midler er nok til at få fremskyndet processen for de udenlandske sygeplejersker, der gerne vil arbejde i Danmark. - Det er et rigtig godt første skridt, som giver os mulighed for at få foretaget den første vurdering og sikre, at ansøgeren kan komme videre. Men jeg må også sige, at hvis man skal helt igennem sagspuklen, kan det være nødvendigt at kigge på bevilling også efter 2023, siger Mikkel Friberg. Enhedschefen tilføjer, at man i Styrelsen for Patientsikkerhed har et mål om, at man i løbet af de næste to år kan få bugt med den bunke ansøgninger, der ligger. En af dem, der håber, at de ekstra midler vil gøre sagsbehandlingen hurtigere, er Christine Joy Rasmussen. Hun er uddannet sygeplejerske på Filippinerne og venter på at få behandlet sin ansøgning om autorisation. Det har hun foreløbig ventet på i mere end et år. Styrelsen for Patientsikkerhed er altså endnu ikke gået i gang med at behandle Christine Joy Rasmussens ansøgning. - Jeg synes ikke, det er acceptabelt. Jeg har nok uddannelse og erfaring. Jeg er også blevet godkendt i Storbritannien, og det tog under en måned. For at være ærlig kan jeg ikke forstå, hvorfor jeg ikke er blevet godkendt endnu. Christine Joy Rasmussen er frustreret, fordi hun er arbejdsløs, imens hun kan se, at det danske sundhedsvæsen har hårdt brug for ekstra hænder. - Jeg håber, processen bliver hurtigere, så vi sygeplejersker med uddannelser uden for EU kan hjælpe Danmark. Vi mangler sygeplejersker i Danmark, og jeg tror, det kan være løsningen. Aliz Quijano, der også er fra Filippinerne, arbejder som sygeplejerske på Herlev Hospital. Hun kunne godt bruge flere kollegaer, uanset om de er fra Danmark eller udlandet. - Vi mangler hænder. Det er nødvendigt for at kunne give patienterne en god behandling. Hun påpeger, at den lange ventetid har den utilsigtede konsekvens, at man fagligt risikerer at miste følingen med sit fag. - Når man er væk fra faget i et stykke tid, bliver man lidt rusten. Det svarer lidt til at starte forfra som nyuddannet. Man mister lidt den der evne til at være skarp som sygeplejerske. De 23,1 millioner kroner er fordelt sådan, at der tilføres 11,3 millioner i 2022 og 11,8 millioner i 2023.",Isabella Tvede,Indland,2021-12-13T04:50:00+00:00,https://www.dr.dk/nyheder/indland/udenlandske-sygeplejersker-vil-arbejde-i-danmark-ansoegninger-ligger-ubehandlede-i,DR
Mange coronaindlagte presser Aarhus Universitetshospital til at flytte sygeplejersker,Stigende coronasmitte får AUH til at gå op i beredskab. ,Personalet skal arbejde hurtigere Frustrerede sygeplejersker Frygter at det får sygeplejersker til at sige op,"25 sygeplejersker på Aarhus Universitetshospital skal fra i dag møde ind på en anden afdeling, end de plejer. Hospitalet har nemlig så mange indlagte med coronavirus, at de går op i beredskab og flytter sygeplejersker til akut- og infektionsmedicinsk afdeling, hvor de fleste covidpatienter er indlagt. - Det er en konsekvens af en forventet stigning i antallet af indlagte, som gør, at vi har lagt syv yderligere senge til de to afdelinger, så vi har plads til covidpatienter, siger hospitalsdirektør Poul Blaabjerg til P4 Østjylland. De 25 sygeplejersker, der skal træde til på de covidbelastede afdelinger, fik blot tre døgn til at vænne sig til tanken. - Nogen har meldt sig frivilligt, men vi har også haft behov for at udpege nogen, for at have nok til beredskabet, sier Poul Blaabjerg. Og de sygeplejersker, der nu skal læres op i at passe covidpatienter, kommer fra helt andre specialer, forklarer fællestillidsrepræsentant for sygeplejerskerne på AUH, Vibeke Bach. - Det er sygeplejersker fra de højt specialiserede områder som hjerteafdelinger, kræftafdelinger og alle mulige andre områder. Og det vil kunne mærkes på de afdelinger, der nu skal afgive sygeplejersker til beredskabet. - Det vil betyde, at man ikke kan levere det samme, som man plejer på de berørte afdelinger, og at det personale, der er tilbage, skal arbejde hurtigere og på en anden måde, siger hun. - Det kan mærkes når der mangler sygeplejersker, for vi er ikke for mange i forvejen. I alt kan cirka 275 af AUH's 3.400 sygeplejersker blive flyttet til coronabelastede afdelinger, hvis antallet af indlagte stiger. Vibeke Bach fortæller, at hun får mange henvendelser fra sygeplejersker, der er bekymrede for at skulle passe en helt anden type patienter, end de plejer. - Når man skal ud i noget, som man måske er blevet oplært i på to dage, så bliver man usikker på, om man kan klare opgaven. - Man vil altid have en angst for at lave en så stor en fejl, at ens autorisation kommer på spil. Vi kan helt klart høre, at den usikkerhed, der nager, er, om man er kompetent til det, man skal, siger hun. Hun fortæller også, at mange af sygeplejerskerne er kede af det og frustrerede over, hvordan de skal få hverdagen til at hænge sammen med nye arbejdstider. - Mange, som har været vant til kun at have dagvagter, skal nu pludseligt til at arbejde aften, nat og weekender, og det kan være et problem, hvis man for eksempel er enlig mor, og ikke har nogen, der kan passe ens barn om natten, siger Vibeke Bach. Vibeke Bach frygter, at flytningen kan få nogle sygeplejersker til at sige op. - Vi har haft to turbulente år, og rigtig mange af os mangler kollegaer, så det her kan godt være det, der får nogen til at kaste håndklædet i ringen og finde på noget andet. Det er voldsomt bekymrende, for vi kan ikke undvære en eneste sygeplejerske her på AUH, siger hun. Den bekymring deler hospitalsdirektør Poul Blaabjerg. - Der er ingen tvivl om, at det pres, der har været på sygeplejerskerne igennem lang tid nu, har stor betydning for hvilken lyst og energi, man går ind i den her opgave med, siger han. Han mener dog, at både sygeplejersker og patienterne kan være trygge ved nødberedskabet. - Det er erfarne folk, der kommer til, og vi har prøvet det før under de tidligere bølger, så vi har ikke været i nærheden af noget, der har været patientusikkert, siger han. Ifølge Poul Blaabjerg får sygeplejerskerne cirka 1.500 kroner, når de træder til og godt 3.100 per måned for at stå i beredskab.",Laura Kirkebæk-Johansson,Indland,2021-12-20T04:40:00+00:00,https://www.dr.dk/nyheder/indland/mange-coronaindlagte-presser-aarhus-universitetshospital-til-flytte-sygeplejersker,DR
Regioner: Intet tyder på flere opsigelser blandt sygeplejersker,,,,Olivia Høj,,2021-12-02 00:00:00,https://www.dr.dk/nyheder/seneste/regioner-intet-tyder-paa-flere-opsigelser-blandt-sygeplejersker,DR
Læger og sygeplejersker kritiserer tilbud om at overføre ferie: Kommer for sent ,"Tilbud til sundhedspersonalet om at overføre ferie kommer ikke til at have den store effekt, lyder kritik.",Afdelingssygeplejerske: Det kunne have sparet os for meget hovedpine Danskerne kan hjælpe med at lette presset på sygehusene,"Mindre pres og flere frie hænder i sundhedsvæsnet. Sådan lød nogle af argumenterne, da beskæftigelsesminister Peter Hummelgaard (S), tirsdag meddelte, at det nu bliver muligt for sundhedspersonale at overføre ferie, de skulle have holdt inden nytår, til 2022. Men det kommer ikke til at gøre nogen forskel, lyder det fra både Overlægeforeningen og Dansk Sygeplejeråd i Region Sjælland. - Der er ikke ret mange af mine kolleger, man kan aflyse ferien for, for vi holder alligevel ikke ferie i den periode. Så det kommer ikke til at have den store effekt hvad angår lægerne, siger Bjarne Hjaltalin, formand for det regionale overlægeråd i Region Sjælland. Det samme gælder for sygeplejerskerne, siger formand for Dansk Sygeplejeråd Kreds Sjælland, Anne Marie Holst Sommer. Hun mener, at muligheden kommer for sent til at kunne gøre en forskel. - Der er kun 14 dage tilbage af måneden, så det her skulle være kommet tidligere. Og havde der været noget rettidig omhu, havde det måske løftet noget af presset, der allerede er på sundhedsvæsenet, siger hun. På Nykøbing Falster Sygehus er der heller ikke begejstring at spore hos afdelingssygeplejerske Lise Hammerick. Hun er enig i, at muligheden kommer alt for sent. - Vi har jo allerede over de seneste par måneder vidst, at vi kom til at stå med problemer i forhold til ferie. Derfor har vi arbejdet på netop at give medarbejderne ferie og arrangere det. - Vi har endda lagt ekstra feriedage ind for dem, fordi reglerne jo sagde, det skulle bruges inden 31. december, siger hun. Havde de fået muligheden før, kunne det ifølge Lise Hammerick have sparet dem for meget arbejde og hovedpine med at få vagtplanen til at gå op. - Jeg tror, de ansatte ville være opsatte på at overføre deres ferie - det var de sidste år. Det gav mere frihed til så at planlægge ferien næste år i stedet. Vi har mødt meget velvilje, og folk på sygehuset har tilbudt ekstra indsats hele vejen igennem. Men nu har de brændt deres ferie af, siger hun. Bjarne Hjaltalin appellerer til, at vi alle hjælper til for at lette presset på sundhedsvæsenet. Ifølge ham kan borgerne hjælpe det pressede sundhedsvæsen ved at være lidt mere forsigtige - for eksempel ved at undgå at komme til skade på skøjtebanen eller cykelstien. For ud over corona er der en stor stigning i ortopædkirurgiske skader i Region Sjælland, som fylder meget på sygehusene, fortæller Bjarne Hjaltalin. - Udover, at vi er belastede af covid-patienter, så er vi også belastet af patienter, der skal opereres akut, siger han. Beskæftigelsesministeriet har ikke ønsket at stille op til interview, men skriver i et skriftligt svar til DR: - Det er vigtigt at understrege, at det er helt op til den enkelte, om man vil afholde den ferie, som man har ret til. Det er ikke noget, der bliver pålagt. Men jeg håber, at vi med muligheden for at overføre feriedage kan være med til at mindske noget af presset for personalet rundt omkring.",Sofie Borbiconi,Sjælland,2021-12-17T09:45:00+00:00,https://www.dr.dk/nyheder/regionale/sjaelland/laeger-og-sygeplejersker-kritiserer-tilbud-om-overfoere-ferie-kommer,DR
Læger og sygeplejersker siger stop: 'Kan ikke være den sygeplejerske jeg gerne vil være',"Ifølge ansatte på Holbæk sygehus, så er forholdene nu så dårlige, at de siger op.",Besøg fra Arbejdstilsynet Klare krav,"Det er ikke kun sygeplejersker, der flygter fra Region Sjællands sygehuse på grund af et massivt arbejdspres. På akutafdelingen på Holbæk Sygehus har syv speciallæger sagt op i løbet af de seneste tre år. Her har Thomas Christensen i ti år været afdelingslæge, men til nytår er det slut. Han har nu også sagt sin stilling op i frustration over forholdene på en afdeling, der i lang tid har haft massiv overbelægning samtidig med en personaleflugt. Det seneste halve år er antallet af patienter, som afdelingen er normeret til steget fra 65 til 90, og det har konsekvenser for patienterne. - Det vil sige alle skal løbe stærkere, og der er mere kaos på afdelingen. Det betyder, at vi er endnu mere afhængige af, vi kan komme af med vores patienter til et hospital, der i forvejen er overfyldt og heller ikke kan tage imod patienter. Og med den travlhed har Thomas Christensen set til, når travlhed ender fatalt. - En ambulance kommer ind med en patient, der bliver lagt på gangen. Kommunikationen fejler lidt, fordi der er så mange patienter. Det vil sige, overleveringen bliver lidt mangelfuld eller fejlagtig, og lige pludselig ligger den her patient på gulvet og er død, siger han. Speciallægerådet på Holbæk sygehus har i oktober afleveret en såkaldt bekymringsskrivelse til sygehusledelsen og regionen, hvor de påpeger at overbelægning og personaleflugt betyder en dårligere behandling af patienterne. Derudover har Arbejdstilsynet også været på besøg på flere afdelinger på sygehuset herunder akutafdelingen, siger lægefaglig vicedirektør Dan Brun Petersen. - Arbejdstilsynet har gjort os opmærksom på højt arbejdstempo og følelsesmæssige belastning i akutafdeling, men er ikke kommet med en endelig konklusion. Men det er også nogle af de ting, vi arbejder på at gøre noget ved. Han mener også, at sygehuset ledelse har lyttet til de bekymringer om travlhed. - Vi gør meget for at lytte, vi gør meget for at tage ideer ind, vi gør meget for at afhjælpe arbejdspres og prøve at gøre arbejdsforholdene bedre, siger han og fortsætter. - Men der er også ting, der er svære at løse for os som ledelse. Enten fordi det bare er svære problemer eller fordi det er uden for vores kontrol. Så kan vi bringe det opad i systemet. Signe Fuglesang Larsen er en af de sygeplejersker, der har vendt sit erhverv ryggen. Hun plejede at arbejde som sygeplejerske på medicinsk afdeling på Holbæk Sygehus, men er nu på orlov i et år. - Jeg kunne ikke se mig selv blive i faget, og nogle vilkår gør, at jeg ikke kan være den sygeplejerske, jeg gerne vil være. Nu arbejder hun i stedet som tandklinikassistent, som hun uddannede sig som, før hun blev sygeplejerske, og her er hverdagen anderledes og lønnen bedre. - Det er en hel anden hverdag, og der er også travlt, men folk dør ikke, når vi har travlt hos en tandlæge. Det gør de på sygehuset. Skulle hun vende tilbage til Holbæk sygehus, så har hun nogle klare krav for at trække i sygeplejerskeuniformen igen. - Der skal bedre arbejdsvilkår til, og grundlønnen skal hæves, siger Signe Fuglesang Larsen, der også ønsker at få politikerne til at prioritere hvilke opgaver sygeplejerskerne skal nå, når de er på arbejde, for det er ikke muligt at nå alt det, de gør nu. Højere løntillæg og flere faggrupper til at hjælpe på sygehusene, er også nogle af de initiativer som Sjællands regionsråd i dag skal tage stilling til som løsning på, at der er mangel på personale på særligt akut- og medicinske afdelinger.",Trine Warrer Juul,Sjælland,2021-12-06T04:55:00+00:00,https://www.dr.dk/nyheder/regionale/sjaelland/laeger-og-sygeplejersker-siger-stop-kan-ikke-vaere-den-sygeplejerske-jeg,DR
Detektor: Talsperson erkender - har ikke tal på påstand om døde patienter på gangene,"Talsperson for opsigelser blandt sygeplejersker Luca Pristed fortæller, at han vil formulere sig anderledes fremover.",Debatindlæg som dokumenation Sundhedsøkonom: 'Ude på et overdrev' Ingen data om døde på gangene 80 fortællinger fra Facebook Overdrivelser kan skabe problemer,"- Patienter ligger på gangene og dør, fordi de ikke bliver tilset, sagde Luca Pristed i Deadline den 29. november i en debat om presset på det danske sundhedsvæsen. Luca Pristed er sygeplejerske og talsmand for Den Nationale Gruppe for Arbejdsnedlæggelser, hvor han har opfordret sygeplejersker til at sige op i protest mod dårlige arbejdsforhold. Den påstand har Luca Pristed dog ikke dokumentation for. Det siger han i et interview med Detektor. Da Detektor første gang bad Luca Pristed om dokumentation for påstanden, henviste Pristed til et indlæg i Ræson af læge og regionsrådsmedlem for Enhedslisten Grethe Olivia Nielsson. Indlægget handler om pres på sundhedsvæsenet og indledes blandt andet med spørgsmålet: - For hvad er et kollaps? [...] Er det, at patienterne dør på gangene, mens de venter på hjælp? Alt det sker allerede. Grethe Olivia Nielsson ønsker ikke at stille op til interview, men fortæller til Detektor, at hun ikke selv har set en patient dø på gangen. Som dokumentation for hendes påstand om dødsfald på gangene henviser hun til et debatindlæg i Politiken og en artikel i lægernes fagblad, Ugeskrift for Læger. Debatindlægget nævner intet om dødsfald på gangene. I artiklen i Ugeskrift for Læger beskriver overlæge på Herlev Hospital Egon Godthaab Hansen til gengæld et dødsfald. Noget som måske kunne være undgået, hvis der havde været bedre bemandet på afdelingen. Egon Godthaab Hansen fortæller til Detektor, at dødsfaldet ikke skete på en gang. Overlægen siger også, at man ikke ud fra hans fortælling kan konkludere, at “patienter ligger på gangene og dør”, som Luca Pristed siger i Deadline. Påstanden fra Luca Pristed faldt flere gange under programmet, men der er tale om en overdrivelse, vurderer flere sundhedsøkonomer, Detektor har talt med. - At få det til at være et billede af, at det ligner Bergamo eller et eller andet andet, det er en vild overdrivelse, siger Jakob Kjellberg, der er professor i sundhedsøkonomi ved VIVE - Det Nationale Forsknings- og Analysecenter for Velfærd. Der ligger patienter på gangene i det danske sygehusvæsen. Der er også patienter, der dør i det danske sygehusvæsen, men Pristed er ude på et overdrev med sin beskrivelse, vurderer Jakob Kjellberg. Han bakkes op af Jes Søgaard, der er professor i sundhedsøkonomi ved Syddansk Universitet - Hvis der skulle ligge patienter og dø på gangene på den måde Luca Pristed hævder, så ville det skulle registreres som en utilsigtet hændelse. Sådan er reglerne simpelthen, og det er mig bekendt ikke sket. Altså, jeg har ikke set sådan nogle, siger Jes Søgaard. Heller ikke hos regionerne, genkender de Pristeds beskrivelse. - Jeg kan ikke genkende, at ”der ligger patienter på gangene og dør” – og helt generelt er det er ikke sådan, at man som dansker skal være bange for, at vi ikke kan behandle, hvis man bliver akut meget syg eller kommer ud for en ulykke. Men vi havde naturligvis gerne set, at vi havde alle afdelinger fuldt bemandet, skriver den nye formand for Danske Regioner, Anders Kühnau (S) i en e-mail til Detektor. Detektor har forhørt sig hos de fem regioner enkeltvist, og de deler formandens opfattelse. Ingen af dem har dog tal på det. For den slags opgørelser laver de slet ikke. Heller ikke hos hverken Sundhedsdatastyrelsen eller Styrelsen for Patientsikkerhed sidder de inde med opgørelser over hvor mange patienter, der dør på gangene eller på grund af travlhed. Sundhedsdatastyrelsen oplyser, at regionerne havde statistik på dødsfald på hospitalerne frem til 2015 - den såkaldte hospital-standardiserede mortalitetsrate - men den blev sløjfet efter kritik af metoden. Der er altså ikke tal på, om patienter ligger og dør på gangene på de danske hospitaler. Men de myndigheder, eksperter og repræsentanter for patientsikkerhed, som Detektor har talt med, kan ikke genkende Luca Pristeds påstand. Pristed erkender i et interview med Detektor, at han ikke har dokumentation. - Sort på hvidt kan jeg ikke dokumentere, at det er sket, og det kan jeg godt lægge mig fladt ned og sige. Men han holder fast i, at det sker, for det hører han fra sine kollegaer. - Der er mange sundhedsfaglige, som oplever patienter, der ikke bliver tilset på grund af travlhed og enten dør eller er i en kritisk situation, hvor de kan dø. Og det er det billede, jeg tegner, og det billede står jeg ved, siger Luca Pristed. Efter Detektors henvendelse om interview skrev Luca Pristed ud i flere grupper for sygeplejersker på Facebook. - Har I oplevet en patient er død på gangen, fordi I havde for travlt?, skrev han i et opslag i facebook-gruppen “Sygeplejersker er mere værd”. Luca Pristed har herefter sendt over 80 kommentarer og privatbeskeder med oplevelser og vidnesbyrd fra sundhedspersonale til Detektor. De fleste af dem handlede dog ikke om dødsfald på gangene. Detektor har undersøgt 19 af de 80 vidnesbyrd, der umiddelbart omhandlede død på gangene, og har taget kontakt til personerne, der har skrevet kommentarerne. Her melder ni tilbage, at der er sket et dødsfald på en gang. Èn er ikke helt sikker, men fortæller, at det er sådan, han er blevet fortalt om episoden fra sine kolleger. De resterende vil enten ikke udtale sig, svarer ikke eller fortæller, at der ikke er sket et dødsfald på gangen. Ude på hospitalerne, hvor disse dødsfald eftersigende er sket, kan de hverken be- eller afkræfte de dødsfald på gangene, som Luca Pristeds kolleger skriver om på Facebook. På Holbæk Sygehus, hvor fire af de ni vidnesbyrd kommer fra, oplyser de, at de ikke kan gå nærmere ind i sagerne, fordi de ikke vil videregive personlige oplysninger. Hvidovre Hospital, hvor tre af de ni vidnesbyrd kommer fra, oplyser at de heller ikke kan undersøge sagerne. De kommenterer dog to af de historier, de har fået tilsendt. De understreger, at den ene patient døde i en opholdsstue, ikke på en gang. Om en anden patient skriver de, at patienten døde under transport fra én afdeling til en anden. Om den episode skriver Hvidovre Hospital: - På hospitaler med meget syge mennesker kan det ske, at en patient dør under transport. Hos Dansk Selskab for Patientsikkerhed fortæller direktør Inge Kristensen, at der ganske rigtigt er pres på dele af det danske sundhedsvæsen. Men hun mener, at det er en overdrivelse at sige, at der ligger “patienter på gangene og dør”. En overdrivelse som kan skabe utryghed og potentielt gøre skade på patienters sikkerhed. - I virkeligheden kan det, paradoksalt nok, blive et patientsikkerhedsproblem, hvis den utryghed får lov at få fat, siger hun. Det anerkender Luca Pristed. - Hvis patienter holder op med at søge ind på sundhedsvæsenet, så er det et problem, siger han. Han erkender overfor Detektor, at han har ikke har tal på, hvor mange der ligger på gangene og dør. - Hvordan vi dokumenterer dødsfald på gangene i det danske sundhedsvæsen, det har jeg ikke sat ind i som menig sygeplejerske. Talspersonen tilføjer, at han fremover vil tænke mere over, hvordan han udtaler sig. - Jeg vil helt klart formulere mig på en anden måde, som gør, at jeg kan stå mere på mål for, hvad jeg siger. Enten ved at sige, at jeg har oplevet et nærdødstilfælde eller sige, at jeg har hørt flere kollegaer omtale de her situationer, siger Luca Pristed. Hør det fulde interview med Luca Pristed i Detektor her.",August Stenbroen,Detektor,2021-12-22T19:39:00+00:00,https://www.dr.dk/nyheder/detektor/detektor-talsperson-erkender-har-ikke-tal-paa-paastand-om-doede-patienter-paa,DR
"Flere sygeplejersker skifter til det private: 'Nu får jeg en løn, der matcher mine kompetencer'","Der skal gøres noget ved løn og vilkår i det offentlige, lyder det fra Dansk Sygeplejeråd.",Fik hjertebanken Sygeplejerskerne siger fra ’Ikke et problem for regionerne’,"Højere løn og bedre arbejdstider. Det var det, som fik sygeplejerskevikar Camilla Rose Hansen til at skifte job fra en offentlig ansættelse i en akutmodtagelse til et privat vikarbureau. - Nu får jeg en løn, der matcher mine kompetencer. Jeg har forhandlet mig til omkring 10.000 mere udbetalt blandt på grund af nogle ekstra tillæg. Jeg kan også styre min arbejdstid meget mere selv, siger Camilla Rose Hansen. Hun er en af flere sygeplejersker, der nu vælger at skifte job fra det offentlige til det private. For otte år siden arbejdede 8,6 procent af alle landets sygeplejersker i en privat virksomhed. Sidste år var tallet oppe på knap 10 procent. Det viser et specialudtræk, som Danmarks Statistik har lavet for DR. I år forventer Dansk Sygeplejeråd, at tallet er steget endnu mere, fortæller formanden Grete Christensen: - Det er helt klart mit indtryk, at det kun har accelereret endnu mere. Vi spurgte for en måneds tid siden sygeplejerskerne, hvor mange der havde søgt et job i den private sektor, altså udenfor det offentlige sundhedsvæsen. Og det var hver 10. sygeplejerske, siger hun. Det er cirka tre måneder siden, at Camilla Rose Hansen sagde sit job op på akutmodtagelsen på Aalborg sygehus. Det gjorde hun blandt andet på grund af et stort arbejdspres. - Ærlig talt så var der nogle dage, hvor jeg stod ved computeren og bare havde hjertebanken, fordi det var så stressende, siger Camilla Rose Hansen. Lønnen og skiftende arbejdstider prægede også Camilla Rose Hansens beslutning om at forlade jobbet. - Det er mere eller mindre ubehageligt at gå på arbejde og ikke vide, hvornår man kommer hjem igen. Det betyder, at man ikke kan planlægge sin fritid, siger hun. Nu er hun ansat på akutmodtagelsen i Viborg via et privat vikarbureau. - Nu kan jeg for eksempel ikke blive peget på og få at vide, at jeg skal blive efter arbejde. Så jeg kan gå hjem til tiden, siger Camilla Rose Hansen. Camilla Rose Hansen er langt fra den eneste sygeplejerske, der nu skifter til det private på grund af løn og hårde arbejdsvilkår. Det fortæller formanden for Dansk Sygeplejeråd Grete Christensen. - Sygeplejersker bliver ikke bare gående i det, de er utilfredse med. Og nu er der en meget stor bevågenhed og en meget stor utilfredshed med både løn og vilkår, siger hun. Grete Christensen mener, der snart skal gøres noget ved lønnen og vilkårene, hvis ikke vi skal miste dygtige sygeplejersker i offentlige ansættelser. - Hvis ikke vi finder ud af at få gjort noget ved det her, så mister vi rigtig mange af dem, som er nogle gode gedigne sygeplejersker, som har mange års erfaring med sig, og som har holdt hånden under sundhedsvæsenet i rigtig lang tid. Det bekymrer mig virkelig meget, siger hun. Formanden for Regionernes Lønnings- og Takstnævn, Anders Kühnau (S), er dog ikke lige så bekymret for udviklingen som Grete Christensen, når det handler om sygeplejersker, der søger over i den private sektor. - Vi ser en vækst i antallet af sygeplejersker både i det private og i det offentlige. Så det er isoleret set ikke et problem, at der bliver ansat flere i det private, så længe vi også er i stand til at rekruttere flere i det offentlige. Man han understreger, at der stadig er mangel på sygeplejersker. Og det skyldes situationen, vi er i lige nu, hvor der er mange syge patienter. - Det er vigtigt for mig at få fortalt, at vi faktisk aldrig har haft ansat så mange sygeplejersker på vores hospitaler, som vi har nu. Men alligevel mangler vi sygeplejersker og andet personale. Og det er simpelthen fordi, at der er så mange syge patienter lige nu, siger Anders Kühnau. Derfor arbejder regionerne på at gøre mere for at ansætte sygeplejersker og andet vigtigt personale i den forbindelse. - Det har vi et rigtig stort fokus på fra Danske Regioners side. Nu er der nedsat en lønstrukturkomite, som skal kigge på, hvordan lønningerne indenfor det offentlige skal være, og vi afventer de anbefalinger, der kommer derfra, siger Anders Kühnau. Komiteen skal have afsluttet arbejdet senest ved udgangen af 2022.",Allan Nisgaard,Indland,2021-12-29T04:46:00+00:00,https://www.dr.dk/nyheder/indland/flere-sygeplejersker-skifter-til-det-private-nu-faar-jeg-en-loen-der-matcher-mine,DR
"Nu skal sygeplejersker og læger fra hospitaler ud at vaccinere, og det kan gå ud over operationer",I både Region Midtjylland og Region Syddanmark lånes hospitalsansatte ud.,Frygter længere ventelister Ansætter mange,"Meldingen fra sundhedsmyndighederne har været helt klar - der skal rigtig meget fart på med at få givet tredje stik med en coronavaccine til så mange som muligt. Faktisk håber man på at have givet tredje stik til op mod 3,5 millioner mennesker inden nytår. Det betyder, at der skal skrues rigtig meget op for tempoet ude i regionerne, hvor man arbejder på at få øget kapaciteten, så man kan vaccinere flere hver dag. Derfor begynder man nu flere steder at tage læger, sygeplejersker og studerende ud af det daglige arbejde på hospitalet for i stedet at bruge dem til at vaccinere. I Region Midtjylland tager man eksempelvis personale ud fra samtlige hospitaler for at sætte gang i vaccinationerne. - Vi har sat alle sejl til og bedt om alle mand til pumperne for at få vaccinationsaktiviteten så hurtigt op som muligt, siger Claus Brøckner Nielsen, der er lægefaglig direktør i Hospitalsenheden Midt, der dækker Viborg, Silkeborg, Hammel og Skive. Men når man bruger personale ét sted, betyder det selvfølgelig, at de ikke også kan være et andet sted. Derfor vil den øgede vaccinationsindsats ifølge Region Midtjylland også betyde aflyste operationer og behandlinger. I Hospitalsenheden Midt, hvor Claus Brøckner Nielsen altså er lægefaglig direktør, er det omkring 60 medarbejdere, der tages ud af det normale arbejde. Han mener dog, at det er den rigtige prioritering. - Hvis borgerne ikke bliver vaccineret, så ved vi, at selvom man måske ikke bliver så syg, så er der flere der bliver indlagt, og så risikerer vi, at vi ikke har intensivpladser eller sengepladser nok, siger han. I en anden af hospitalsenhederne i regionen, Hospitalsenheden Vest, tager man 25 medarbejdere ud. Her er den lægefaglige direktør, Jens Friis Bak, enig i, at det ikke kan undgå at påvirke sygehusenes normale drift. - Vi laver jo ventelister i øjeblikket og har store ventelister. Og man kan jo godt frygte, at det her betyder, at flere patienter kommer på ventelister, siger han. Det er regionsrådet, der har ansvaret for hospitalsdriften. Og spørger man regionsrådsformand Anders Kühnau, er det en helt nødvendig prioritering lige nu. Derfor er det også omkostningerne - aflyste operationer og behandlinger - værd. - Det mest afgørende vi kan gøre nu for at passe på sundhedsvæsnet, er at få vaccineret så mange som muligt, så hurtigt som muligt. Det er afgørende, at vi når målet om at vaccinere rigtig mange danskere nu, siger han. Han understreger dog, at man vil forsøge kun at udlåne personalet i så kort tid som muligt. - Vi vil prøve at begrænse den periode, hvor sundhedsfagligt personale bliver trukket ud fra hospitalerne, for vi har jo også brug for dem til noget af den planlagte aktivitet, som vi nu må udskyde. Det vil være i en begrænset periode, indtil vi får personale nok i vaccinationscentrene, siger han. Også i Region Syddanmark trækker man personale ud fra flere hospitaler for at hjælpe til med vaccinationerne. På Athenavængets Vaccinationscenter i Odense har de eksempelvis i øjeblikket lånt otte-ti medarbejdere fra Odense Universitetshospitalt. Det er primært sygeplejersker, men der har også været udlånt læger. Det fortæller afdelingssygeplejerske Sanne Thil Eriksen. - Det er medarbejdere fra forskellige afdelinger, hvor man har kunnet afse lidt personale til at komme ud og hjælpe med den her kæmpestore opgave, siger hun. De udlånte medarbejdere hjælper både med at vaccinere og med at observere dem, der lige er blevet vaccineret. Og der er brug for dem, fordi man på meget kort tid er blevet bedt om at skrue tempoet enormt i vejret. - Det er svært at nå at få ansat folk til den her opgave, fordi det skal gå så stærkt. - Vi er i gang med at ansætte rigtig mange, men indtil vi har dem på plads, låner vi fra hospitalet, siger Sanne Thil Eriksen. I de andre regioner - Hovedstaden, Sjælland og Nordjylland - oplyser man dog, at man ikke har planer om at tage personale ud fra hospitalerne, da man er i gang med at skrue kapaciteten op på andre måder.",Emil Eller,Indland,2021-12-15T04:50:00+00:00,https://www.dr.dk/nyheder/indland/nu-skal-sygeplejersker-og-laeger-fra-hospitaler-ud-vaccinere-og-det-kan-gaa-ud-over,DR
Stigende antal sygeplejersker tager job i det private,,,,Frederikke Amalie Dam,,2021-12-29 00:00:00,https://www.dr.dk/nyheder/seneste/stigende-antal-sygeplejersker-tager-job-i-det-private,DR
'Det skal være normen at være på fuldtid': Men hver anden sygeplejerske arbejder lige nu på deltid,"Regionshospitalet Randers kunne få timer svarende til 26 årsværk, hvis alle sygeplejersker gik på fuldtid.",Fuldtidsstrategi Enormt potentiale Sygeplejerske: Arbejdspresset skal ned,"Det var et ønske om at se sine børn noget mere, der oprindeligt fik Malene Selde Krogh til at gå fra sine 37 timer på akutafdelingen på Regionshospitalet Randers ned på deltid og 32 timer. I dag er børnene store, men alligevel er hun ikke gået tilbage på fuldtid. - Det er simpelthen alt for hårdt på fuldtid. Vi har for dårlig normering, vi har alt for mange patienter, og det er både fysisk og psykisk hårdt arbejde, så man har brug for at være derhjemme og koble af og have noget fritid, lyder hendes forklaring. Malene Selde Krogh er ikke alene om at have en 32-timers arbejdsuge. Kun 47,2 procent af sygeplejerskerne i Randers er ansat på fuldtid. Den lave andel fuldtidsansatte kombineret med en generel mangel på sygeplejersker er noget, der i den grad presser sygehuset. I november var 36 sygeplejerskestillinger på Regionshospitalet Randers ubesatte. Det viser den årlige opgørelse fra Region Midtjylland. En mærkbar stigning fra sidste år, hvor der kun var syv ledige stillinger i samme periode. - Vi er i en situation lige nu – særligt nu, hvor vi skal opskalere vores vaccinationsindsats – hvor vi har brug for alle de sundhedsfaglige hænder, herunder sygeplejersker, som vi overhovedet kan få fat i, siger hospitalsdirektør Jonas Dal. Men kunne direktøren lokke samtlige deltidsansatte sygeplejersker op på fuldtid, kunne han som minimum finde timer svarende til 26 årsværk. - Jeg ærgrer mig over, at vi ikke er lykkedes med at få flere op i tid. For i hospitalsledelsen har vi et ønske om at få flere op på fuld tid, siger Jonas Dal. Danske Regioner så også gerne, at det var anderledes, og har af samme grund en strategi om, at alle ledige stillinger - uanset medarbejdergruppe - opslås som fuldtidsstillinger. Målet er, at otte ud af ti medarbejdere i regionerne arbejder fuldtid. Alligevel har fordelingen af deltidsansatte sygeplejersker ikke for alvor rykket sig i de syv år, hvor strategien har været i spil. I 2014 var 53 procent af sygeplejerskerne deltidsansatte, mens det i år gælder for 49,9 procent. - Jeg synes ikke, man kan sige, at strategien har slået fejl, for vi bevæger os i den rigtige retning, og vi er jo enige med lønmodtagerorganisationerne om, at vi gerne vil have flere på fuldtid, siger kommende formand for Danske Regioner og regionsrådsformand i Region Midtjylland Anders Kühnau (S). - Det skal være normen at være på fuldtid, men vi har hele tiden vidst, at det ikke er noget, vi ændrer fra den ene dag til den anden. Det tager tid at ændre en deltidskultur, som vi har mange steder på vores hospitaler. Der er dog ingen tvivl om perspektivet i at få flere til at arbejde på fuldtid. Sådan lyder det fra sundhedsøkonom Jakob Kjellberg fra VIVE - Det Nationale Forsknings- og Analysecenter for Velfærd. - Hvis man fik løftet flere op på fuldtid, så ville rigtig mange af de rekrutteringsudfordringer, vi har i for eksempel sygeplejehvervet, gå væk, siger han. En måde at lokke flere til mere arbejde kunne være at se på aflønningen. - Om man kan komme helt i mål med penge, det er jo altid sådan et diskussionsspørgsmål – i hvert fald hvor mange penge, det vil tage, siger han. - Vi kommer i langt højere grad til at diskutere mangel på hænder end mangel på penge fremadrettet. Den balance ændrer sig i de her år. Anders Kühnau forklarer, at regionerne ikke vil nå målet ved at tvinge folk på 37 timer eller lukke for ansættelse på mindre timer. Det skal i stedet ske i samarbejde med lønmodtagerorganisationerne. I Randers deler sygeplejerske og fællestillidsrepræsentant Tine Stenholt Kristensen også ønsket om at få flere op i tid - især fordi det også handler om at stille sig bedst muligt til når arbejdslivet lakker mod enden. - Det gør rigtig meget ved pensionen, om man er på 37 timer eller 30 timer, når man slutter sit arbejdsliv engang, siger hun. - Men hvis man ikke trives med 37 timer, så trives man heller ikke på jobbet, og så vil jeg hellere have nogle medarbejdere, der trives. Det bliver jeg bare nødt til at sige, for man skal virkelig kunne være i det, når man er på et sygehus, hvor der er travlt. Derfor mener Tine Stenholt Kristensen, at det er helt afgørende, at der kastes et kritisk blik på sygeplejerskernes arbejdsforhold, hvis deltidsprocenten for alvor skal rykke sig. Det kunne for eksempel være ved at reducere antallet af sengepladser, så det passer bedre med antallet af sygeplejersker. - For at vi kan få folk op i tid, er vi nødt til at have vores arbejdspres ned. Det er den eneste mulighed. Og får vi et bedre arbejdsmiljø, får vi også folk op i tid, siger hun.",Thomas Klose Jensen,Østjylland,2021-12-11T05:46:00+00:00,https://www.dr.dk/nyheder/regionale/oestjylland/det-skal-vaere-normen-vaere-paa-fuldtid-men-hver-anden-sygeplejerske,DR
Sygeplejerskernes formand: Ny milliard kan fastholde sygeplejersker,,,,Emil Eller,,2021-12-06 00:00:00,https://www.dr.dk/nyheder/seneste/sygeplejerskernes-formand-ny-milliard-kan-fastholde-sygeplejersker,DR
MINUT FOR MINUT: Pressemøde om Danmarks nye strategi for udenrigs- og sikkerhedspolitik,,,Følg med her i DR's liveblog om regeringens nye strategi:,Line Rønn Tofte,Indland,2022-01-31T14:50:00+00:00,https://www.dr.dk/nyheder/indland/minut-minut-pressemoede-om-danmarks-nye-strategi-udenrigs-og-sikkerhedspolitik,DR
LIVE-TV: Statsministeren holder pressemøde om ophævelse af restriktioner,Regeringen vil fjerne covid-19's status som samfundskritisk sygdom. ,,"Hvad? Statsminister Mette Frederiksen (S) holder pressemøde om ophævelse af coronarestriktioner. Det foregår i Spejlsalen i Statsministeriet fra klokken 18.30, og du kan følge med her.",Marie Lagoni Pedersen,Politik,2022-01-26T17:15:00+00:00,https://www.dr.dk/nyheder/politik/live-tv-statsministeren-holder-pressemoede-om-ophaevelse-af-restriktioner,DR
MINUT FOR MINUT: Børne- og undervisningsministeren holdt pressemøde om skoleåbning for børnene,Børne- og Undervisningsministeriet holdt pressemøde om rammerne for børnenes skolestart i morgen. ,,"Børne- og Undervisningsministeriet havde indkaldt til pressemøde kl. 10.00 for at orientere om, hvordan det kommer til at foregå, når børnene vender tilbage til skolerne onsdag. På pressemødet var børne- og undervisningsminister Pernille Rosenkrantz-Theil (S) til stede sammen med formand for Kommunernes Landsforenings Børne- og Undervisningsudvalg Thomas Gyldal Petersen, vicedirektør i Sundhedsstyrelsen Helene Probst og faglig direktør i Statens Serum Institut Tyra Grove Krause.",Simone Løvstad Kristensen,Indland,2022-01-04T08:45:00+00:00,https://www.dr.dk/nyheder/indland/minut-minut-boerne-og-undervisningsministeren-holdt-pressemoede-om-skoleaabning,DR
Sygeplejeråd: Patienter kan i værste fald dø på Holbæk Sygehus,,,,Maja Lærke Maach,,2018-01-27 00:00:00,https://www.dr.dk/nyheder/region-ingen-fare-patienter-paa-holbaek-sygehus?focusId=3854807,DR
Markant færre senge på hospitalsafdelinger skaber bekymring,,,,Morten Søgaard,,2018-07-10 00:00:00,https://www.dr.dk/nyheder/faerre-senge-mange-patienter-og-udsigt-til-langt-flere-patienter-skaber-bekymring?focusId=3859728,DR
De seneste 40 år er priserne aldrig steget så meget som nu ,"Det er især varer som el, fødevarer, brændstof og gas, der sætter blus under priserne.","Giver en stor ekstraregning Der spares, hvor der spares kan","Som du nok har bemærket, er det blevet dyrere at vaske tøj, handle ind i supermarkedet og tanke bilen. Og den udvikling ser ud til at fortsætte. For i april er priserne steget med 6,7 procent i forhold til samme måned sidste år. Det viser nye tal fra Danmarks Statistik. I marts var prisstigningerne op at kysse den hidtil største stigning, vi havde set i Danmark i over 35 år. Men nu er den rekord slået, da inflationen - som det kaldes - aldrig har været højere i Danmark end i næsten 40 år. Prisændringer inden for varer skubber især til inflationen. Alene for almindelige forbrugsvarer er priserne i gennemsnit steget med 10,3 procent det seneste år. Det er den højeste årsstigning siden november 1982, hvor den også steg med 10,3 procent. Varer som el, fødevarer, brændstof og gas er især steget. Men også priserne på massevis af mejeriprodukter er fløjet afsted. Hvis man frasorterer varer som energi og ikke-forarbejdede fødevarer - det, der kaldes kerneinflationen - havde vi en årsstigning på 3,6 procent i april. Det er prisstigninger på leje af sommerhus og tobak, der trækker her, skriver Danmarks Statistik. Alt i alt kan dette komme til at betyde meget for din pengepung, men hvor stor regningen bliver afhænger meget af, hvordan du varmer din bolig op, og hvor meget du kører i bil. Det siger chefanalytiker i Danske Bank Louise Aggerstrøm. - Det er noget, der godt kan løbe op i et par tusinde kroner om måneden. Men alt afhængigt af, hvordan du bruger dine penge. Om du ryger, har gasfyr eller kører langt på arbejde, men der er ikke nogen tvivl om, at det her gør det dyrere at være dansker, siger hun. Og med de stigende priser vil du opleve, at pengene slipper hurtigere op. - Det udhuler danskernes købekraft. Vi får færre ting for pengene. For mange vil det betyde, at man er nødt til at skære ned i, hvad man bruger sine penge på, siger Louise Aggerstrøm. Der er dog måske lys for enden af tunnelen. Der er nemlig nogle ting, der måske gør, at vi har været over den højeste bjergtinde med inflation. - Nogle ting taler for, at det her godt kunne være toppen. Vi har set energipriserne falde noget mere til ro, og de skal ned, før vi kan se, at inflationen begynder at falde, siger Louise Aggerstrøm. - Men andre ting trækker i retningen af højere priser. For eksempel er det svært at tiltrække arbejdskraft, og det gør, at virksomhederne er pressede til at hæve deres priser. Ifølge en undersøgelse af fagforeningen 3F, der har over 250.000 medlemmer, sætter prisstigningerne sig hårdt i deres medlemmers økonomi. De har spurgt 1.342 tillidsfolk om, hvor meget prisstigningerne påvirker deres økonomi. 30 procent svarer, at madbudgettet er blevet skåret, og 41 procent må aflyse eller spare på sommerferien. Derudover bliver der også skåret på deres børns fritidsinteresser og fritidsfornøjelser generelt.",August Olaf Jersild,Penge,2022-05-10T08:55:00+00:00,https://www.dr.dk/nyheder/penge/de-seneste-40-aar-er-priserne-aldrig-steget-saa-meget-som-nu,DR
"Se, hvor meget priserne har ændret sig: Det koster mælk, smør og rugbrød",Her kan du dagligt følge med i priserne for gængse madvarer.,,"Når indkøbskurven fyldes nede i supermarkedet, så er det ikke altid nemt at huske, hvordan priserne så ud i går. Her kan du dagligt følge med i prisændringer på forskellige madvarer, for at se om varerne falder eller stiger i pris. Henning Otte Hansen er seniorrådgiver ved Københavns Universitet, og ifølge ham gør dyrere madpriser, at vi har færre penge mellem hænderne til andre ting. For eksempel til at tage på ferie, købe en ny cykel eller en ny computer. Det giver os simpelthen mindre købekraft, når vores mad bliver dyrere, fordi vi ikke kan undgå at købe mad, fortæller han. - Vi skal have mælk og rugbrød hver dag, så derfor er der færre penge til at købe andre ting, siger Henning Otte Hansen. Og hvis prisen på eksempelvis korn stiger voldsomt, så smitter det samtidig af på andre varer, fordi korn også kan bruges som foder til dyr. - Så dyrere korn giver dyrere brød, men det giver også dyrere kød og mælk, fordi grise og køer også skal have mad, siger Henning Otte Hansen. Den gennemsnitlige dansker bruger cirka ti procent af sit samlede forbrug på at blive mæt. Men det er ingenting sammenlignet med andre steder i verden, hvor maden fylder meget mere i husholdningsbudgetterne, fortæller Henning Otte Hansen. I nogle af verdens fattigste lande bruger befolkningen mere end halvdelen af budgettet på mad, og så begynder det at gøre rigtigt ondt, når priserne stiger voldsomt. Især i byer, hvor befolkningen ikke selv kan dyrke grønt og frugt, er prisstigninger et stort problem. - Hvis man bor i et fattigt område i en storby i Egypten eller Algeriet, så bruger man næsten hele indkomsten på at købe fødevarer. Med højere priser ramler budgettet, og man har måske ikke længere penge til at købe fødevarer, siger han. Når priserne drives op på råvarer, så sker der typisk det, at landmændene sætter traktoren op i turbogear. Så hvis prisen på korn det ene år er tårnhøj, dyrker landmændene typisk et større areal med korn det næste år eller bruger mere gødning, så kornkamrene fyldes helt op til randen. Når der så efterfølgende sættes flere råvarer til salg på verdensmarkederne, falder priserne typisk igen, fordi udbuddet nu overstiger efterspørgslen, forklarer Henning Otte Hansen. - Så vi ser aldrig et vedvarende højt prisniveau på fødevarer. For landmændene vil bare producere mere. Men fordi vores madvarer i dag som regel er på en længere rejse fra jord til bord, og mange mellemmænd og leverandører undervejs skal have en luns, så kan der godt være et solidt efterslæb på at få priserne ned igen. Mens prisstigninger typisk sker lynhurtigt, så er prisfald som regel meget længere tid om at slå igennem. - Hvis priserne på korn stiger og falder, så stiger brødet hurtigt, men det er langsommere om at falde igen, fordi der er nogle gode købmænd undervejs, som måske kan formå at holde prisen høj, selvom kornprisen er faldet, siger Henning Otte Hansen. Den gode nyhed er altså, at fødevarepriserne ifølge Henning Otte Hansen historisk set relativt hurtigt vender tilbage til normalen. Faktisk har vi i tidligere kriser, som også har været drevet af stigende priser på mad og råvarer, efter noget tid igen set store fald i priserne igen. Målt over flere år har der ifølge Henning Otte Hansen været tale om flere fald end stigninger i prisen på fødevarer. Så på den helt lange bane har vi faktisk generelt set oplevet prisfald, som over tid har gjort det billigere at handle ind til dagligdagen, selvom priserne i kortere perioder har været voldsomt oppustet. Men er priserne først gået rigtigt på himmelflugt, så går der som regel et par år, før vi igen er tilbage ved de madpriser, vi kender, fortæller seniorrådgiveren. - Vi skal egentlig være glade, fordi vi i dag kan købe bedre og billigere fødevarer fra år til år. Men til gengæld kommer der flere prisudsving og bobler med højere priser, som typisk varer to til fire år, siger Henning Otte Hansen. Hvis du er interesseret i at følge endnu flere aktuelle priser, kan du blive opdateret ved at klikke på overblikket herunder:",Alexander Hecklen,Penge,2022-06-11T09:50:00+00:00,https://www.dr.dk/nyheder/penge/se-hvor-meget-priserne-har-aendret-sig-det-koster-maelk-smoer-og-rugbroed,DR
Energipriserne flår store huller i danskernes økonomi - men vi er godt polstret,"Din gas- og el-regninger vil blive mere end fordoblet i forhold til 2021, hvis priserne hænger ved.  ","'Det er helt uhørt, at vi konstant ligger på det her niveau' Færre rejser og fornøjelser","Hvis du synes din næste varmeregning ser voldsom ud, så er det ikke dig, den er gal med. - Gennem de sidste par uger er priserne på gas steget meget markant. Vi snakker næsten en fordobling i forhold til, hvad de var for bare to uger siden, siger Jack Michael Kristensen, funktionschef i energiselskabet SEAS-NVE. Og det kan gå hårdt ud danskernes tegnebøger, viser beregninger fra energiselskabet. Tallene er et øjebliksbillede, men hvis niveauet fortsætter, kan din regning ende i disse cifre: Prisen for en mindre villas årsforbrug af gas står til at stige fra 12.200 kroner til 25.800 kroner. Prisen for en større villas årsforbrug kan gå fra 26.000 kroner til 55.600 kroner. Regningen i 2022 kan altså, hvis priserne hænger ved, ende på mere end 1.000 kroner om ugen. - Det er aldrig set før. Vi er oppe i prisniveauer, der aldrig har været på markedet tidligere. Det er mere end ti gange så meget, end hvad den gennemsnitlige gaspris ville ligge på, siger Jack Michael Kristensen. Det kan også være en god idé at skrue ned for el-forbruget det næste stykke tid. For det er ikke kun prisen på gas, der er steget markant, det gør el-prisen også. El-regningen for en større villa ville gennemsnitligt ligge på 6.200 kroner sidste år. Med priserne vi ser nu, ville den ligge på 12.800 kroner. Altså mere end en fordobling. Det viser udregninger foretaget af SEAS-NVE. De høje priser på el skyldes blandt andet, at vi importerer elektricitet fra Tyskland. Og i Tyskland bruges gas til at producere el. - Vi har set høje priser før på enkelte timer. Men at vi ser døgnpriser på over tre kroner, det har vi ikke set før. Det er helt uhørt, at vi konstant ligger på det her niveau, siger Jack Michael Kristensen. Derfor har han et klart råd til danskerne: Spar. - Jeg vil anbefale meget tydeligt, at man skal spare på sin energi, hvor man kan spare. Sluk for gulvvarmen, hvis man kan leve med det. Hold øje med priserne, så du ikke bruger el på de dyreste tidspunkter, og vær opmærksom på dette, siger han. Det er næsten uundgåeligt, at energipriserne ikke vil have en eller anden form for påvirkning på de fleste danskeres økonomi. Derfor kan det blive nødvendigt at tænke i nye forbrugsmønstre og grave dybere i lommerne, vurderer forbrugerøkonom i Danske Bank Louise Aggerstrøm. - De høje energipriser vil påvirke danskernes forbrug, fordi man er nødt til at finde pengene til at betale sin energiregning, og det kan man gøre ved at skære ned andre steder, siger hun og fortsætter: - Typisk starter man med at skære ned de steder, der er mindre nødvendige for at leve. Det er typisk de lidt sjovere ting såsom restaurantbesøg, ferie og køb af tøj. Dagligvarer, el-regningen og realkreditlånet er nogle af de sidste steder, man skærer ned. Selvom man bliver nødt til at skrue ned for fornøjelserne, er danskerne godt stillet. Vi har fyldt sparegrisen. - Vi har været gode til at leve under evne. Vi har brugt færre penge, end vi tjente. Ikke mindst under corona, hvor vi ikke kunne bruge de penge, vi havde lyst til. Og så fik vi feriepenge oveni. - Det gør, at danskernes økonomi er relativt velpolstret, så man kan spise lidt af opsparingen, hvis man får nogle meget store energiregninger. Der vil dog være nogen, som er nødt til at skære ned andre steder, siger Louise Aggerstrøm.",August Olaf Jersild,Penge,2022-03-08T19:40:00+00:00,https://www.dr.dk/nyheder/penge/energipriserne-flaar-store-huller-i-danskernes-oekonomi-men-vi-er-godt-polstret,DR
Statsministeren holdt en 'overraskende politisk' nytårstale,"Statsministerens årlige nytårstale handlede både om klima, ældreområdet og regeringens ventede sundhedsudspil.",,Hvad? Statsminister Mette Frederiksen (S) har holdt den traditionelle nytårstale fra Marienborg.,Frederik Hagemann-Nielsen,Politik,2022-01-01T16:44:00+00:00,https://www.dr.dk/nyheder/politik/statsministeren-holdt-en-overraskende-politisk-nytaarstale,DR
Sygeplejeråd: Patienter kan i værste fald dø på Holbæk Sygehus,,,,Maja Lærke Maach,,2018-01-27 00:00:00,https://www.dr.dk/nyheder/region-ingen-fare-patienter-paa-holbaek-sygehus?focusId=3538964,DR
"MINUT FOR MINUT: Næstformand efter Per Christensens afgang: 'En meget, meget usædvanlig dag'",Efter mere end otte år på posten stopper Per Christensen som formand for 3F efter afsløring af dobbeltliv.,,,Karen Klærke,Penge,2022-01-25T10:50:00+00:00,https://www.dr.dk/nyheder/penge/minut-minut-naestformand-efter-christensens-afgang-en-meget-meget-usaedvanlig-dag,DR
Næste træk er Putins : Benzinpriserne kan have kurs mod 20 kroner literen,"Modsvar på EU's olieembargo afgør, om benzinpriser stiger endnu mere, siger ekspert.",Sanktioner kan mærkes hos forbrugerne Venter på Moskvas svar Russisk reaktion er sandsynlig Andre olielande kan ikke levere varen,"14 kroner var prisen på en liter blyfri benzin, da krigen begyndte. I dag er prisen tæt på 18 kroner literen. Siden den russiske invasion af Ukraine blev indledt i slutningen af februar, har retningen for priserne på benzin og diesel kun haft en vej: Op. Og den magiske grænse på 20 kroner literen kan være inden for rækkevidde, lyder det fra en ekspert. - Vi nærmer os stille og roligt en ekstrem situation, lyder vurderingen fra Jan Bylov, oliestrateg i Jyske Bank. - Og det synes jeg også, at man kan mærke, når man skal have benzin eller diesel på benzintanken. Det er godt nok dyrt, siger han. I går blev EU's ledere på et ekstraordinært topmøde i Bruxelles enige om ""omgående"" at forbyde mere end to tredjedele af importen af olie fra Rusland. Det er olie, som vi i Europa bruger til at opvarme vores huse, drive vores fabrikker eller lave benzin og diesel til vores biler. Sanktionerne strammer grebet om den russiske økonomi, men de kan også mærkes i kroner og øre for forbrugerne herhjemme. Embargoen rammer nemlig et oliemarkedet, der i forvejen er presset, fortæller Jan Bylov. - Lagrene er i forvejen lave, og lige nu hænger forholdet mellem produktion og efterspørgsel kun lige sammen. Det betyder, at der kommer et øget pres opad på olieprisen, siger han. Han mener dog, at markedet har indregnet de nye sanktioner, som var i vente, i den nuværende pris. Så der bliver ikke her og nu tale om en priseksplosion. Til gengæld sidder verdens oliehandlere og -analytikere med øjnene stift rettet mod den russiske præsident, Putin. - Nu venter vi på, hvordan vil Putin og Kreml reagerer? Hvad bliver deres modsvar? For hvis Putin lukker yderligere for eksporten af naturgas til Europa, vil det ramme den europæiske økonomi hårdt. - Hvis vi kommer ud i et ekstremt scenarie, hvor Putin svarer igen med at lukke for gassen, så vil jeg mene, at olieprisen på kort sigt springer op i 140-170 dollars per tønde, og så går benzinprisen igennem loftet på 20 kroner per liter, siger Jan Bylov. Hvor sandsynligt er det? - For at svare på det er det lige før, vi skal lave en psykologisk profilanalyse af Putin, svarer oliestrategen. - Det, vi har lært, er, at han er trænet i den gamle sovjetiske KGB-efterretningstjeneste, hvor han ser alt, hvad der foregår omkring ham som et spil. I det spil er der en reaktion og en modreaktion - i en evig cirkel, siger han. Foto: Corona og krig har også kunne aflæses på standerne ved benzintankene herhjemme. Når EU forhøjer indsatsen ved det geopolitiske pokerbord ved at spille kortet ""forbud mod russisk olie"", har Putin to valgmuligheder: Trække sig, fordi omkostningerne bliver for store, eller øge indsatsen endnu mere. - Vi skal derfor være forberedt på, at der er en realistisk sandsynlighed for, at Putin vil svare igen i en eller anden form. Og det største trumfkort, han sidder med i forhold til europæisk økonomi, er at skrue ned for gassen. For det rammer vores økonomier langt hårdere, end det vi selv har gjort, siger Jan Bylov. Kan vi se frem til en sommer med høje energipriser? - Ja, det kan vi sagtens. Det er jo det globale energisystem, som skal laves om. Vestens ledere har sagt, at vi ikke vil handle med Rusland. Sådan bliver det. Så vi skal finde andre steder at få vores olie fra, og Rusland skal finde andre købere sandsynligvis i Kina og Indien, forklarer han. Nøglen til lavere brændstofpriser for vestlige forbrugere kunne være, at andre olieproducerede lande skruer op for deres produktion. Men indtil videre kan Organisation for de olieeksporterende lande (OPEC), der blandt andre tæller Saudi-Arabien, De Forenede Arabiske Emirater og Kuwait, ikke leve op til deres egne produktionsmål, efter at de skruede ned under coronapandemien, fortæller eksperten. - OPEC siger, at de vil øge produktionen hver måned, men de kan ikke levere varen. Det ser ud til, at det har haft en pris at skære så hårdt ned for produktionen under corona. De kan ikke skrue så hurtigt op igen, siger Jan Bylov fra Jyske Bank. Men de høje priser på olie og benzin kan også få følger for resten af økonomien, siger chefanalytiker Jakob Ekholdt Christensen fra Danske Bank. - Det bliver dyrere for danskerne at fylde deres bil op med benzin. Og det kan komme til at ramme forbruget i Danmark, hvis danskerne begynder at holde igen med køb af andre varer, siger han. - Samtidig kan der også komme den afsmitning, at Den Europæiske Centralbank kan blive tvunget til at sætte renten mere op, end man regner med. Det kan også sætte sig i de danske boligrenter. Hvis de stiger, påvirker det også mange danskernes økonomi, da de kan komme til at betale mere for deres lån, forklarer Jakob Ekholdt Christensen.",Thomas Prakash,Penge,2022-05-31T11:51:00+00:00,https://www.dr.dk/nyheder/penge/naeste-traek-er-putins-benzinpriserne-kan-have-kurs-mod-20-kroner-literen,DR
LIVE Morten Messerschmidt er ny formand for Dansk Folkeparti med overvældende flertal,Mere end 800 medlemmer har søndag i Herning fvalgt deres tredje formand.,,Hvad sker der? Morten Messerschmidt er valgt til ny formand for Dansk Folkeparti. Følg med i pressemødet med ham i playeren herover eller i vores liveblog herunder.,Nicolas S. Nielsen,Politik,2022-01-23T10:49:00+00:00,https://www.dr.dk/nyheder/politik/live-morten-messerschmidt-er-ny-formand-dansk-folkeparti-med-overvaeldende-flertal,DR
Landets første ungdomsbydel: Unge i 20'erne bebor halvdelen af Aarhus C,,,,Kåre Kildall Rysgaard,,2019-09-05 00:00:00,https://www.dr.dk/nyheder/landets-foerste-ungdomsbydel-unge-i-20erne-beboer-halvdelen-af-aarhus-c?focusId=3177589,DR
LIVE Stormen Malik rammer Danmark,,,"Hvad sker der? Stormen Malik har ramt Danmark, og i dag samt søndag ventes den at tage til i styrke. Har du et godt billede fra stormen Maliks rasen over Danmark? Så send det meget gerne vores vej på 1212@dr.dk med et par ord om, hvor i landet billedet er taget. For en god ordens skyld: Vi vil hellere have, at du bliver indenfor, end at du bevæger dig ud i det ekstreme vejr for at sende os et billede.",Olivia Høj,,,https://www.dr.dk/nyheder/indland/live-stormen-malik-rammer-danmark,DR
Svenskerne smækker kassen i: Danske politikere vil stille krav for at redde SAS,"Midt i denne måned vil finansministeren melde ud, om den danske stat kommer nødstedt flyselskab til undsætning.","Aktiekurs tog et dyk V-ordfører: Jeg tror, SAS har en fremtid Godt for erhvervsliv og turister DF: Man skal behandle medarbejderne ordentligt 'Man har ikke været ordentlig over for de ansatte'","I dag smækkede svenskerne kassen i. Den svenske stat vil ikke poste flere penge i det kriseramte flyselskab SAS, som man i lighed med den danske stat ejer 21,8 procent af. - SAS må søge kapital på anden vis, lød beskeden fra den svenske erhvervsminister, Karl-Petter Thorwaldsson (S), i dag på et pressemøde. Herhjemme har den svenske udmelding givet de danske politikere noget at tænke over. Skal man redde SAS? Flyselskabet har nemlig fremlagt en plan, der fastslår, at man har brug for omkring 6,8 milliarder kroner i ny kapital. Finansminister Nicolai Wammen (S) oplyser, at man forventer at komme med et svar om en uges tid. - Regeringen vil sammen med aftalepartierne vurdere SAS' plan, og hvordan den danske stat kan bidrage til SAS' samlede plan. Jeg forventer, at vi har en beslutning herom i aftalekredsen medio juni, oplyser Wammen i et skriftligt svar. Dagens udmelding om, at svenskerne vil lukke for pengestrømmen og mindske sin ejerandel i det skandinaviske flyselskab, fik aktiekursen til at dykke. Aktien sluttede dagen med et fald på hele 13,6 procent. En SAS-aktie var ved dagens afslutning 47 øre værd. De danske politikere var i dag tilbageholdende med at fortælle, hvor forhandlingerne om en redningsplan for SAS står. Det skyldes, at det efter børsreglerne er ulovligt for 'insidere', at komme med oplysninger, der kan påvirke kursen på det børsnoterede selskab. - Af hensyn til SAS’ status som børsnoteret selskab og statens økonomiske interesser har jeg ikke yderligere kommentarer på nuværende tidspunkt, skriver finansminister Nicolai Wammen. Regeringen har tidligere meldt ud, at man vil gå langt for at redde SAS. I dag siger finansordfører Benny Engelbrecht (S), at SAS har en ""stor og vigtig betydning for dansk infrastruktur"". Han afviser dog at fortælle mere om regeringens udgangspunkt i forhandlingerne. Venstres finansordfører, Troels Lund Poulsen, fortæller dog, at partiet mener, at den danske stat skal medvirke til en eventuel redningsplan for SAS. Også selvom det vil kræve, at man skyder milliarder af kroner ind i luftfartsselskabet. - Vi synes, at SAS skal overleve, og det har vi også meddelt regeringen, at det vil vi gerne lave en aftale om, siger han. Gentagne gange har både den svenske og den danske regering tilført penge til SAS, der i sin tid blev etableret af den danske, svenske og norske stat. I 2018 solgte Norge sine aktier, og nu har svenskerne kurs mod nødudgangen, men i Venstre mener man, at den danske stat skal træde til. - Vi er optagede af, at SAS ikke går konkurs, siger Troels Lund Poulsen. - Hvis man bare kaster håndklædet i ringen nu, vil det betyde, at SAS ikke kan overleve som flyselskab, og de mange milliarder, som vi allerede har brugt under corona på at holde SAS i live, er spildt, siger han. Risikerer man ikke at kaste gode penge efter dårlige? Er der ikke et sted, hvor man siger: ""Nu stopper det?"" - Jo, men man skal veje det op mod hinanden. Skal man bare skal stoppe nu, eller skal man tro på, at tingene bliver bedre? Jeg er af den opfattelse, at jeg tror, SAS har en fremtid. De har fremlagt en meget ambitiøs spareplan, de er i gang med at se på selskabet og de er i gang med at se på deres fly, siger finansordføreren for Venstre. Partiet frygter, at Danmark vil miste en stor arbejdsplads i Københavns Lufthavn, og at København mister sin position som et trafikalt knudepunkt i Europa, hvis SAS går konkurs. - Det vil efter min opfattelse få katastrofal betydning, for SAS er så stor en del af Københavns Lufthavn, siger han. Han mener, at SAS har været med til at tiltrække turister til København og sikre dansk erhvervsliv hurtig adgang til internationale markeder. - Mange af de ruter, der i dag er i Københavns Lufthavn, kan også smuldre og blive lagt i andre af vores nabolande, så det vil betyde, at lufthavnen vil blive meget mindre, hvis SAS bare går til grunde, siger Troels Lund Poulsen. Fra Dansk Folkeparti kæder man dog en eventuel redningsplan for SAS sammen med krav, der skal sikre arbejdspladser på danske lønvilkår. - Vi vil meget gerne, at man har SAS fremover som en mulighed for danske rejsende, men det forudsætter, at man behandler medarbejderne ordentligt, siger gruppeformand Peter Skaarup. Partiet er kritisk over for firmaets ageren under coronakrisen. - Vores indtryk i Dansk Folkeparti er desværre, at man har været meget hårdhændede over for de medarbejdere, der var sendt ud af SAS på et tidspunkt, siger han. - Det er helt tydeligt, at man har forsøgt at komme af med nogle medarbejdere, og så vil man gerne have nogle nye medarbejdere ind til en lavere løn, og gerne nogle, der kommer fra lande, som ikke er Danmark, og til helt anderledes løn og arbejdsvilkår, siger Peter Skaarup. SF kritiserer også flyselskabets opførsel over for de ansatte, der blev sendt hjem under nedlukningen. - Man har lovet sine ansatte, at der var plads til dem, når de kom tilbage fra at have været hjemsendt og de ting, der skete under corona. Og der synes vi, at man ikke har været ordentlig over for de ansatte, siger finansordfører Lisbeth Bech-Nielsen (SF). - Jeg tror, mange har en stor kærlighed til, at vi har et dansk flyselskab, hvor der er rigtig mange danske arbejdspladser, men jeg må sige, og det tror jeg ikke, SF er alene om, at vi er ikke imponerede over den nuværende ledelse, siger hun. Lisbeth Bech-Nielsen afviser også at kommentere nærmere på de aktuelle forhandlinger. - Det må jeg ikke, og det kan jeg ikke, siger hun. Ifølge Carsten Dilling, bestyrelsesformand for SAS, forhandles der nu i flere spor for at sikre en redningsplan for selskabet. En mulighed er at få nye investorer ind, men tilsagn fra de eksisterende større aktionærer er en vigtig brik. - Hvis ikke vi har den rigtige, solide fremtidige handlingsplan for SAS, så er det meget svært at tiltrække nye penge. Så derfor er kompleksiteten i det her, at de mange spor hænger sammen som et samlet program, og vi skal lykkes på alle flanker. Det tror jeg stadig, at vi kan, siger han. Er der også en risiko for, SAS ikke overlever? - I sådan en situation her vil der altid være en risiko. Kan SAS overleve, men ikke med store skandinaviske ejere? - Det kan jeg ikke udelukke. Men jeg tror, at der vil være et vist skandinavisk ejerskab, siger bestyrelsesformand Carsten Dilling til DR.",Thomas Prakash,Penge,2022-06-07T18:55:00+00:00,https://www.dr.dk/nyheder/penge/svenskerne-smaekker-kassen-i-danske-politikere-vil-stille-krav-redde-sas,DR
Flemmings læge var betalt af forsikringen: Minister vil se på dobbeltroller,,,,Kåre Kildall Rysgaard,,2020-02-13 00:00:00,https://www.dr.dk/nyheder/flemmings-laege-var-hyret-af-forsikringen-minister-vil-se-paa-dobbeltroller?focusId=3245775,DR
"MINUT FOR MINUT Sådan så det ud, da dronningen markerede 50 år på tronen","Dronningen fik taler på Christiansborg og besøgte sin fars grav ved Roskilde Domkirke. 
",,"For præcis 50 år siden i dag, den 14. januar 1972, døde kong Frederik 9., og Margrethe blev dronning af Danmark. Den helt store fejring af regeringsjubilæet er udskudt på grund af corona, men dagen markeres alligevel. Her på dr.dk opdaterer vi fra cirka 9:00 til 13:00 live fra begivenhederne.",Søren Dalager Ditlevsen,Indland,2022-01-14T07:45:00+00:00,https://www.dr.dk/nyheder/indland/minut-minut-saadan-saa-det-ud-da-dronningen-markerede-50-aar-paa-tronen,DR
Stor konkurrence på vindmarkedet truer Ørsteds position i den grønne omstilling,"Flere oliegiganter er sultne på havvind, og de presser danske Ørsted på priserne.",Mindre vind giver regning på 2 milliarder Mere vind og flere projekter i 2022,"Der er kommet flere om buddet, når det handler om at bygge de vindmølleparker, der skal sikre grøn energi til verden. Det er godt for den grønne omstilling. Men for danske Ørsted, der i den grad var first mover i omstillingen til grøn energi, er det en udfordring. Og det sætter hele Danmarks førerposition i den grønne omstilling under pres. Flere af de nye på markedet er nemlig store ""sorte"" virksomheder som Shell, der har muskler og økonomi til at underbyde Ørsted i jagten på en større andel af grøn energi. - Vi har set nogle af de helt store oliegiganter gå ind på markedet for havvindmøller og jagte andele af de kommende udbud, og det har øget konkurrencen, siger Per Fogh, der er aktieanalytiker i Sydbank. Det har ramt Ørsted på aktiekursen, der er næsten halveret siden januar sidste år - det sker i en periode, hvo der generelt er pres på de grønne aktier. Men ifølge Per Fogh er der stadigvæk potentiale i aktien. - Om justeringen er fair eller ej er svært at sige, men jeg mener, at aktien skal være mere værd om et halvt til et helt år, siger han. Han forventer en normalisering af priserne i 2022 i takt med et øget antal nye projekter. - Jeg forventer ikke, at appetitten fra oliegiganterne bliver helt så høj. I 2021 er de gået ind på markedet – koste hvad det ville – og nu forventer jeg, at vi vil se en normalisering i prisniveauerne, fordi de priser, som mange af dem indtil videre har været villige til at betale, i min optik ikke kan give dem et ordentligt afkast, siger Per Fogh. Ørsteds administrerende direktør Mads Nipper siger i forbindelse med årsregnskabet, at Ørsted – med udgangspunkt i de projekter, selskabet har vundet i løbet af året – er konkurrencedygtig. - Når man vinder projekter, så handler det ikke kun om pris. Vi er størst og – synes vi selv – dygtigst, og dermed er vi konkurrencedygtige på vores omkostninger. Men vi skal samtidig love vores investorer, at vi kan tjene penge, siger Mads Nipper. - Og det er måske ikke alle, der er lige fokuserede på det, for hvis man driver et fossilt energiselskab og beslutter, at man skal hjælpe med at bekæmpe klimaforandringer, så tænker man måske ikke helt så meget på indtjening. Men jeg er sikker på, det kommer. Ørsted kommer ud af 2021 med et driftsresultat på 24,3 milliarder kroner, hvilket er 6,2 milliarder kroner højere end i 2020. På bundlinjen endte Ørsted med et resultat på knap 10,9 milliarder kroner, hvilket er et fald på knap seks milliarder sammenlignet med sidste år. Ifølge Ørsted lander resultatet – på trods af et år med lave vindhastigheder og øget konkurrence – inden for forventningerne. Det skyldes blandt andet ""meget stærke"" resultater fra selskabets kraftværker og gasforretning, hvor Ørsted har tjent 2,4 milliarder kroner. - Fordelingen af, hvor indtjeningen bliver skabt, er noget anderledes end forventet. Med de ekstremt høje energipriser, som vi har set i sidste del af 2021, har Ørsted kunnet tjene rigtig mange penge på at generere el på deres kraftværker, siger Per Fogh. - Det er lidt paradoksalt, at vi snakker om et forretningsben, som normalt ikke har så stor betydning i Ørsted, fordi størstedelen af indtjeningen stadigvæk bliver skabt i deres havvindmølleparker. Helt konkret har det kostet Ørsted 2 milliarder kroner, at vinden var lidt slap. Samtidig har Ørsted lagt en halv milliard til side til at udskifte nedslidte kabler på flere projekter. - Vi oplevede det meste af året lavere vindhastigheder end normalt, især i det nordvestlige Europa, hvor vi har størstedelen af vores offshore-portefølje, lyder det fra Ørsted i årsrapporten. Også coronapandemien har udfordret Ørsted. - Pandemien fortsatte med at påvirke samfund og virksomheder globalt og medførte økonomisk usikkerhed, stigninger i rente- og inflationsniveauer, inklusive stål, som er en vigtig komponent i vindmølleparker, skriver Ørsted. Ørsted har tjent ekstra penge i løbet af 2021 ved at sælge ejerandele i vindmølleparkerne Borssele 1 og 2 og Greater Changhua 1. Frasalg har indbragt Ørsted 8,5 milliarder kroner. Flere udbud af havvind-projekter og en forventning om bedre vindmøllevejr ligger til grund for Ørsteds positive forventninger til 2022. - De forventer, at deres havvindmølleparker skal tjene væsentligt mere i 2022 blandt andet på grund af en normalisering i vindhastigheden. Derudover forventer man også, at landvind skal klare sig væsentligt bedre, og at gas og kraftværker skal spille en mindre rolle, siger Per Fogh. Også nye projekter inden for solenergi ventes at få en positiv effekt på driftsresultatet. Ørsted forventer et driftsresultat på mellem 19 og 21 milliarder kroner i 2022.",Julie Astrid Thomsen,Penge,2022-02-02T09:54:00+00:00,https://www.dr.dk/nyheder/penge/stor-konkurrence-paa-vindmarkedet-truer-oersteds-position-i-den-groenne-omstilling,DR
Teknisk uheld - vi beklager meget,,,,Michael Larsen,,2005-01-01 00:00:00,https://www.dr.dk/nyheder/teknisk-uheld-vi-beklager?focusId=4182611,DR
"Rusland skruer ned for gassen, og det kan ramme danske forbrugere - igen","I går meddelte det russiske gasselskab Gazprom, at gasforsyningen til Europa bliver reduceret til 20 procent fra i morgen.",'Vi er godt rustet' Flere bliver kompenseret,"- Vinteren kommer, og vi ved ikke, hvor koldt det bliver, men vi ved med sikkerhed, at Putin vil fortsætte med at spille sit beskidte spil. Sådan lød ordene fra den tjekkiske industri- og handelsminister Jozef Sikela, inden dagens forhandlinger begyndte i EU. Det russiske gasselskab Gazprom har nemlig varslet, at gasforsyning via gasledningen Nordstream 1 til Europa bliver reduceret til 20 procent af den maksimale kapacitet fra i morgen. Og for at modstå et muligt russisk gasstop har EU's medlemslande i dag vedtaget på frivillig basis at reducere brugen af gas med 15 procent. Og det er ikke helt skidt træk, vurderer Frede Hvelplund, der er professor i energiplanlægning ved Aalborg Universitet. - Jeg tror, at skridtet på 15 procent, er det, man kan tage nu, og det kan sagtens lade sig gøre. Der er allerede mange i Danmark, der allerede nu har sat deres gasforbrug ned med mere end 15 procent i private husholdninger i forhold til 2021, siger han. Det er dog ikke nok på den lange bane. - Den korte fremtid er, at de skal spare på det nu. Men den lange fremtid er, at de skal holde op med at bruge gas, siger Frede Hvelplund. Igennem hele 2022 er gasprisen steget. Den seneste måned har prisen dog været på retræte, men nu er den på vej op igen. Og den udvikling vil fortsætte, siger Frede Hvelplund. - Det kommer til at koste forbrugerne, da prisen på gas bliver meget højere. Og det har de allerede mærket og reageret på, da de bruger mindre, end de plejer. Men der er rigtig mange, der kommer til at betale 2-3.000 kroner mere om måneden. Gassituationen i Danmark afhænger også meget af, hvordan den er i resten af Europa. For hvis Tyskland for eksempel ryger i gasmangel, skal vi i solidaritet dele vores gas med dem. Det er en forpligtigelse, vi har igennem EU. Men vi er godt rustet, lyder det fra klima-, energi- og forsyningsminister Dan Jørgensen (S). - Vi er fra dansk side ganske godt forberedt. Vi har siden februar arbejdet meget intenst på, at hvis situationen skulle opstå, at der kommer gasmangel, vil vi kunne håndtere det. De danske lagre er i gang med at blive fyldt. Vi ville kunne opretholde leveringen af gassen til danske kunder i omkring fem måneder, siger han. Ifølge Energinet er de danske gaslagre 86 procent fyldt op lige nu. Men derfor et det stadig ikke nogen dårlig idé, hvis vi begynder at skære ned for forbruget nu, siger Dan Jørgensen. - Jo mere, vi kan skære i vores gasforbrug nu, jo bedre er det for alle virksomheders og forbrugeres økonomi, da det er så dyrt, som det er. Med Gazproms udmelding, kan danske forbrugere risikere, at gassen fortsat forbliver dyr i et stykke tid endnu. Og som det er set tidligere, presser det mange danskeres pengepunge. Derfor har Frede Hvelplund, professor i energiplanlægning ved Aalborg Universitet, en opfordring. - Her det det enormt vigtigt, at man ikke bare giver kompensation til gasforbrug, men at man til de samme mennesker giver tilskud til energibesparelser, så forbruget går ned. Det er enormt vigtigt, siger han. Tidligere på året indgik regeringen en aftale med flere partier i folketinget, der sikrede, at husstande med en indkomst under 650.000 kroner kan få kompensation for de høje varmeregninger. De vil få udbetalt 6.000 kroner skattefrit automatisk, og planen er, at de skal udbetales tidligst til august. Derudover er der indgået en aftale mellem regeringen og Finans Danmark, så boligejere kan få et lån med lav rente uden tinglysningsafgift og oprettelsesgebyrer, hvis de vil skifte deres olie- eller gasfyr til en grøn varmekilde.",August Olaf Jersild,Penge,2022-07-26T11:46:00+00:00,https://www.dr.dk/nyheder/penge/rusland-skruer-ned-gassen-og-det-kan-ramme-danske-forbrugere-igen,DR
Mange måneder med storm på aktiemarkedet: 'Der findes ikke sikre havne',"Centralbankerne skal tøjle inflationen, lyder forklaringen fra ekspert. ",Venskabet er sat på pause Tilbage til 80'erne,"Der er efterhånden mange forskellige måder, man kan investere sine penge på, hvis man er ude efter at lave lidt mønt. I gamle dage i Holland blev der for eksempel investeret i tulipaner i stor stil, men så sprang den boble. I dag lægger nogle sine penge i aktiver, der er alt fra vin til Pokémon-kort eller krypto-valuta. De negative renter har nemlig gjort, at flere søger alternative investeringsmuligheder, men på de traditionelle investeringsområder som aktier og obligationer er kursen over en bred kam faldet i de seneste måneder. Men hvis ikke man er vin-kender eller Pokémon-entusiast, har den gængse investor derfor mistet sine sikre havne. Det fortæller Per Hansen, der er investeringsøkonom hos Nordnet. - Investeringsmæssigt ser verden helt anderledes ud, end vi har haft set de sidste 14-15 år. Det er ikke sådan, at alle muligheder for et langsigtet afkast er helt overstået, det nye er bare, at der ikke findes de her sikre havne, hvor man kan få et sikkert, kalkuleret afkast, siger han. Siden krigen i Ukraine startede, er priserne steget markant blandt andet på energi og fødevarer. I april lå de samlede priser - også kaldet inflation - på 6,7 procent, hvilket er den største stigning i næsten 40 år. Aktiemarkedet har været en stor nedadgående rutsjebane de sidste måneder. C25-indekset, der er sammensat af de 25 største danske aktier, heriblandt Vestas, Novo Nordisk og Mærsk, er faldet med næsten 17 procent i år. Siden finanskrisen i 2008 har centralbankerne og nationalbankerne været den gode ven, der har støttet investorerne. Centralbankerne har haft meget lave renter - og ligefrem negative. Derfor har det været nemt for investorer at låne penge. Men nu er venskabet kort blevet sat på pause. - I en lang periode har centralbankerne forsøgt at understøtte økonomien, så inflationsniveauet lå på omkring to procent hvert år. I årene efter finanskrisen i 2008 har man set store stigninger på aktier og obligationer, men nu handler det om, at få tøjlet inflationsniveauet igen, siger Per Hansen. Det gør centralbankerne ved at hæve renterne, så efterspørgslen dermed falder. Tidligere på måneden så man for eksempel den amerikanske centralbank, Federal Reserve, hæve renten, så den nu ligger mellem 0,75 procent og 1 procent. Det er den største rentestigning i 22 år. Det er blandt andet derfor, man ser kursen på aktie- og obligationsmarkedet falde. - Prisstigningerne tiltager, og det er derfor, centralbankerne forsøger at tæmme dine penge i lommen. De forsøger at køle den økonomiske aktivitet ned, og det er helt anderledes, end det vi har set tidligere, hvor man har forsøgt at understøtte økonomien, siger Per Hansen. For de yngre generationer er det formentlig første gang, de for alvor oplever denne økonomiske situation. Men helt unik er situationen ikke, for det er ikke første gang, at lignende tiltag har været nødvendige. - Det er ikke sådan, at vi ikke har set dette før, men investorerne har en tendens til at glemme, at det kan ske igen. Men for langt de fleste investorer har man ikke oplevet, at renterne stiger, og obligationerne og aktierne falder, siger Per Hansen, der er investeringsøkonom hos Nordnet og fortsætter: - Men det er mange år siden, hvor vi har set en markant stigning i renterne. I de sidste 35 år har hele verden stort set kun oplevet rentefald. Vi skal faktisk helt tilbage til starten af de vilde 80'ere, hvor vi havde en lignende økonomisk situation. Revolutionen i Iran i 1979 gav et kollaps i den iranske olieproduktion, og priserne steg. Det blev så yderligere forværret af Iran-Irak-krigen, der startede i 1980. - Inflationen var et stærkt stigende problem i kølvandet på den anden oliekrise i 1979, og der blev renten sat meget kraftigt op af den amerikanske centralbank, siger Per Hansen. Man skal dog fatte mod og ikke blive skræmt, hvis man stadig har lyst til at investere. Og så skal man have den langsigtede investering for øje. - Man skal gøre, som man plejer. Man skal følge brugsanvisningen og sørge for, at man har investeret i noget, der svarer til ens risikoprofil. Hvis ikke du kan tolerere, at aktierne kan falde 20-30 procent i perioder, så er det nok ikke noget for dig, siger Per Hansen.",August Olaf Jersild,Penge,2022-05-27T18:40:00+00:00,https://www.dr.dk/nyheder/penge/mange-maaneder-med-storm-paa-aktiemarkedet-der-findes-ikke-sikre-havne,DR
LIVE-TV Pressemøde om varmecheck,Der er indgået en politisk aftale om varmecheck og grøn varme.,,,Astrid Ildor,,,https://www.dr.dk/nyheder/penge/live-tv-pressemoede-om-varmecheck,DR
Før dagens maraton-debat i Folketinget: Dødt løb mellem blå og rød blok,"Det står helt lige mellem blokkene i Folketinget, når afslutningsdebatten går i gang i dag, viser ny vælgermåling. ","DF står i stampe Stoklund er glad for, at hver fjerde dansker stemmer S","I dag vil Folketingets afslutningsdebat løbe i timevis i Folketingssalen. Se debatten i playen herover. Når politikerne fra de forskellige partier går på talerstolen, er der dømt dødt løb mellem rød og blå blok. Det viser en ny måling, som Epinion har foretaget for DR Nyheder. Blå blok har nemlig oplevet en stigning til 49,5 procent siden seneste måling i maj, mens rød blok er faldet til 49,3 procent af stemmerne. Tilslutningen er behæftet med en statistisk usikkerhed på 1,2 procent, men reelt er der fuldstændig dødt løb i kampen mellem blokkene. En af årsagerne til, at blå blok står bedre nu end ved seneste måling, er, at Venstre er gået fra 13,4 til 15,9 procent. Og det glæder Venstres finansordfører, Troels Lund Poulsen. - Vi glæder os selvfølgelig over, at Venstre går frem i de fleste målinger, men vi tager ikke noget for givet. Vi skal være ydmyge og arbejde benhårdt hver dag for at skabe solide politiske resultater for danskerne, siger han. Troels Lund Poulsen mener, at de borgerlige partier skal fortsætte deres gode samarbejde, så Danmark kan få en ny regering. - Danmark har brug for en ny regering, som ikke er magtfuldkommen og ikke vil bestemme over os alle sammen. Og jeg synes, de borgerlige partier har bevist, at vi har et stærkt samarbejde. Tilbage i december måned afviste De Konservatives formand, Søren Pape Poulsen, over for Politiken at lave en forhåndsaftale om det blå statsministerkandidatur. Samtidig sagde han, at ""det er naturligt, at det er den kandidat, der har flest mandater bag sig, der selvfølgelig bliver forhandlingsleder"". De Konservative er gået fra 15,5 til 14,2 procent siden seneste måling med en statistisk usikkerhed på 2,1 procent. Så også mellem de to potentielle blå statsministerkandidater er der dømt dødt løb. Hos Dansk Folkeparti står det lidt i stampe, selvom de har været meget aktive den seneste måned og blandt andet har ført en meget aktiv valgkamp for et 'nej' til folkeafstemningen om det danske forsvarsforbehold den 1. juni. DF har oplevet et fald fra 5,7 til 5,2 procent. Politisk næstformand for Dansk Folkeparti René Christensen mener, at stilstanden skyldes alt det drama, der har været i partiet de seneste måneder, hvor blandt andet seks partimedlemmer er blevet løsgængere, og en arbejdsmiljørapport viste, at arbejdsforholdene i partiet er kritisable. - Vi har haft utrolig meget uro i vores egne rækker over en periode. Når man har haft det i lang tid, så nogle gange er det meget rart at få ro på. At det ligger jævnt. Så kan man jo bygge ovenpå. Og det er det, vi er i gang med nu. Vi er jo i gang med at lave DF 2,0, siger René Christensen. Socialdemokratiet har mindre vind i sejlene end ved seneste måling. De er faldet fra 28 til 25,5 procent. Det er dog inden for den statistiske usikkerhed, og det er derfor ikke sikkert, at de har oplevet et fald. Rasmus Stoklund, der er politisk ordfører i Socialdemokratiet, tager målingen med ophøjet ro. - Dansk politik er næsten altid meget tæt, og blokkene er næsten altid lige. Derfor glæder jeg mig over, at hver fjerde dansker stadigvæk har tillid til Socialdemokratiet, og at vi i målingen ligger nogenlunde på vores valgresultat fra 2019, siger han. Ved Folketingsvalget i 2019 fik Socialdemokratiet 25,9 procent af stemmerne. Statsminister Mette Frederiksen (S) skal udskrive valg inden den 5. juni 2023, men Rasmus Stoklund fortæller, at Socialdemokratiet arbejder videre, indtil statsministeren trykker på knappen. - Hvornår det så bliver (valget, red.), det er der kun én, der ved. I mellemtiden arbejder vi ufortrødent videre. I den forgangne uge indgik vi en stor aftale med andre lande om at sikre grøn energi i Nordsøen, så vi bliver uafhængige af Putins gas, og så lavede vi en aftale om en ambitiøs sundhedsreform. - Så vi har stadig arbejdstøjet på, siger han. Afslutningsdebatten i Folketingssalen begynder i dag klokken 9.",Jeppe Ørregaard,Politik,2022-05-23T03:40:00+00:00,https://www.dr.dk/nyheder/politik/foer-dagens-maraton-debat-i-folketinget-doedt-loeb-mellem-blaa-og-roed-blok,DR
"Politiet på pressemøde: 'Vi er af den opfattelse, at Mia har været offer for en forbrydelse'",En af de to drabssigtede mænd blev i dag varetægtsfængslet efter et grundlovsforhør.,,"To mænd på 36 år er drabssigtet i sagen om den forsvundne Mia Skadhauge Stevn, men kun en af dem blev i dag varetægtsfængslet i fire uger. Klokken 20.00 holdt Nordjyllands Politi pressemøde på politigården i Aalborg, hvor de gav en status på efterforskningen. Følg med herunder.",Louise Dalsgaard,,,https://www.dr.dk/nyheder/indland/live-maend-fremstilles-i-grundlovsforhoer-efter-22-aarig-kvindes-forsvinden,DR
LIVE: Benny Engelbrecht trækker sig som transportminister,Enhedslisten har udtrykt mistillid til transportministeren efter sag om klimatal.,,,Jakob Slyngborg Trolle,Politik,2022-02-03T15:44:00+00:00,https://www.dr.dk/nyheder/politik/live-enhedslisten-kommer-med-melding-om-transportministers-fremtid,DR
MINUT FOR MINUT: Stormen Nora ramte Danmark,Nora ramte den sydlige del af Danmark. ,,"Stormen Nora ramte i aftes og i nat de sydlige dele af Danmark. Det har fået vandstanden til at stige, og der er væltet træer flere steder i landet. En middelvind på 28,1 m/s på Rømø gør Nora til den kraftigste storm i fem år, hvor stormen Urd ramte landet. Nora bevæger sig nu østpå, hvor Bornholm først slipper for den kraftige vind omkring middag. Vi holder dig opdateret på stormens udvikling her.",Kevin Ahrens,Indland,2022-02-18T14:47:00+00:00,https://www.dr.dk/nyheder/indland/stormen-nora-rammer-danmark,DR
"MINUT FOR MINUT: Krudt, kugler og vindmøller - Pia Olsen Dyhr taler sikkerhedspolitik til landsmøde","Krig i Ukraine, trusler fra Kina og vedvarende energi. SF holder landsmøde, følg med her.",,SF holder landsmøde i weekenden. Få de vigtigste nedslag her.,Stine Lindegaard,Politik,2022-03-19T09:30:00+00:00,https://www.dr.dk/nyheder/politik/live-frihed-sikkerhed-og-fred-sf-holder-landsmoede-i-skyggen-af-krigen-i-ukraine,DR
MINUT FOR MINUT: Engelbrecht færdig - flere nye ministre i regeringen ,Statsminister Mette Frederiksen (S) var hos dronningen for at udnævne de nye ministre.,,"Hvad: Benny Engelbrecht trådte torsdag aften tilbage som transportminister, da Enhedslisten ikke længere havde tillid til ham. I dag udnævnte statsminister Mette Frederiksen flere nye ministre.",Anders Byskov Svendsen,Politik,2022-02-04T09:19:00+00:00,https://www.dr.dk/nyheder/politik/live-engelbrecht-fyret-ny-minister-udpeges,DR
Vanopslagh trods sløve meningsmålinger: 'Vi er ikke en døende patient',Liberal Alliance ligger omkring spærregrænsen i seneste meningsmåling. Alligevel ser Alex Vanopslagh fortsat sig selv som den rette leder for partiet. ,Stadigvæk den rette leder Nej tak til regering i første omgang Pape eller Ellemann ved magten?,"Hvis partiet Liberal Alliance var en patient, ville diagnosen ifølge partileder Alex Vanopslagh være følgende: - Den diagnose, jeg vil give partiet, er, at vi var en patient, som var truet på livet, og nu har vi fået fjernet det værste af sygdommen. Så vi er i genoptræning til at komme tilbage til tidligere tiders form. Sådan beskriver Alex Vanopslagh sit partis tilstand efter tre år som partileder for Liberal Alliance. I denne weekend mødes partiet til landsmøde i Kolding. Det måske sidste inden et kommende folketingsvalg. Og der venter fortsat en stor opgave for den 30-årige partileder. For efter at have siddet i regering med Venstre og Konservative blev valget i 2019 en kæmpe vælgerlussing for Liberal Alliance, der gik fra 13 mandater til fire. Siden har flere tidligere folketingsmedlemmer forladt partiet. Og kigger man på de seneste meningsmålinger er udsigterne ikke blevet meget bedre. Siden seneste folketingsvalg har Liberal Alliance stabilt balanceret på spærregrænsen. Og i den seneste Epinion-måling for DR ligger partiet på 1,9 procent af stemmerne med en statistisk stikprøveusikkerhed på +/- 2,6 procentpoint. Men hvis målingen var et valgresultat, ville partiet dermed ryge ud af Folketinget. Og det er næppe der, partilederen helst ser sit parti et år før et kommende folketingsvalg. - Ambitionerne er højere, vi ville gerne ligge endnu bedre, bevares. Men det er ikke en døende patient længere, siger Alex Vanopslagh i P1-programmet Slotsholmen. Men partiet ligger under spærregrænsen i seneste meningsmåling. Er det ikke en overlevelseskamp for Liberal Alliance? - Efter sidste valg var vi i ren overlevelseskamp. Nu spiller vi en betydningsfuld rolle i blå blok, hvor vi hele tiden skal trække i en liberal retning, og det synes jeg, vi gør ganske udmærket. Alex Vanopslagh har tidligere været sygemeldt med stress, hvor han måtte drosle ned for sit folketingsarbejde. Dengang afviste han ikke, at det kunne være en af årsagerne til, at opbakningen til partiet haltede, blandt andet fordi han ikke havde ledererfaring. Og til tider fik han lyst til at gå af som politisk leder for partiet. - Men i takt med at jeg blev rask, indså jeg, at jeg kan blive en dygtig partileder. Og nu er han glad for, at han dengang ikke valgte at smide håndklædet i ringen, når tingene var op ad bakke i partiet. For han trives som partileder. - En erhvervsleder sagde engang til mig, at han så mange unge talenter, der gik ned med stress, når de fik en chefstilling. Fordi de ikke havde en mentor. Og jeg kunne bare spejle mig selv i det, siger Alex Vanopslagh. - At blive leder, det var noget, jeg skulle lære. Men meningsmålingerne er stadigvæk ikke prangende. Er du den rette til at genrejse partiet? - Jeg kan godt stille mig selv spørgsmålet, men der er jeg kommet frem til, at det er jeg. - Jeg tror, det kan lykkes. Men hvis vi står på den anden side af et valg, og vi er røget ud af Folketinget, så kan vi godt se på, om jeg var den rette leder, og om jeg skulle være trådt af, siger Alex Vanopslagh. Du kan lytte til hele interviewet med Alex Vanopslagh her: Dog understreger han, at hvis Liberal Alliance mod partilederens egen forventning skulle ryge ud af Folketinget efter næste valg, så giver han taktstokken videre. - Hvis jeg ikke kan overbevise vælgerne om, at der er brug for vores politiske projekt, så nytter det jo ikke noget, at jeg fortsætter, siger Alex Vanopslagh. Ifølge den nuværende partileder har LA lært af datidens nedtur. Liberal Alliances jomfrutur i Lars Løkkes Rasmussens regering tog hårdt på partiet med de kompromiser, der måtte indgås for at imødekomme den daværende regerings støtteparti, Dansk Folkeparti. For Liberal Alliances ultimative krav om topskattelettelser blev aldrig til noget. Og daværende partileder Anders Samuelsen måtte opgive sit ultimative krav for ministerposter til sit parti. Og der skal partiet ikke hen igen, siger Alex Vanopslagh. - Det her er et klassisk liberalt, borgerligt parti, der ikke skal i regering for enhver pris. - Der er jo brug for Liberal Alliance. Et parti, der ikke giver køb på liberale værdier - bare for at komme ind i midten af dansk politik, også selv der kommer et blåt flertal, lyder det fra formanden. Der har været mange spekulationer om, hvem der skal være blå bloks svar på en statsminister. Venstres formand, Jakob Ellemann-Jensen, har allerede meldt sig på banen. Men spørgsmålet er, om også de Konservatives formand, Søren Pape Poulsen, vil gå ind i kampen om Statsministeriet. Liberal Alliance ser begge kandidater som mulig leder af blå blok. - Hvis Søren Pape Poulsen skulle komme på banen, så vil jeg ikke afvise at pege på ham, siger Alex Vanopslagh og fortsætter. - Den store læring fra sidste valgperiode er, at vi skal have et bedre samarbejde (red. i blå blok). Vi skal unde hinanden det godt. Og den statsministerkandidat, der kan skabe det bedste samarbejde, vil jeg bakke op om, siger Alex Vanopslagh. Følg med her på dr.dk klokken 11.10, når vi sender Alex Vanopslaghs tale fra Liberal Alliances landsmøde i Kolding.",Theodora Zander Renard,Politik,2022-04-23T04:50:00+00:00,https://www.dr.dk/nyheder/politik/vanopslagh-trods-sloeve-meningsmaalinger-vi-er-ikke-en-doeende-patient,DR
Ny måling: Lars Løkkes parti ligger omkring spærregrænsen,"Med 1,9 procent ligger Lars Løkke Rasmussens parti Moderaterne lunt lige under spærregrænsen. Selv tror han på, at partiet kommer i Folketinget. ","Vil være tungen på vægtskålen Socialdemokratiet står bedre end ved valget i 2019 V går frem, K tilbage","Der er løbet meget vand gennem åen, siden den tidligere statsminister Lars Løkke Rasmussen i januar 2021 meldte sig ud af Venstre. Herefter fulgte en sommer, hvor Lars Løkke offentliggjorde, at han ville starte et parti med navnet Moderaterne. Partiet blev officielt opstillingsberettiget mandag under partibogstavet M, og nu er partiets første vælgermålinger kommet. I en undersøgelse foretaget af Epinon for DR Nyheder og Altinget står partiet til 1,9 procent af stemmerne, hvilket er lige under spærregrænsen. Undersøgelsen hviler dog på en statistisk usikkerhed på 0,7 procentpoint. På trods af målingen ser Moderaternes hovedperson selv på resultatet med positive briller. - Jeg tænker, hvis det var et valgresultat, var det ikke godt nok. Men i betragtning af at partiet slet ikke findes og ikke er stiftet endnu, så synes jeg sådan set, det er okay. Og det, der tæller, er jo, hvad der sker til folketingsvalget, siger han. Lars Løkke Rasmussen fortæller, at partiet med de klare tråde til det fiktive parti 'De Moderate' i TV-serien Borgen først bliver officielt stiftet den 5. juni til partiets første årsmøde, og han er sikker på, at når der kommer kandidater på banen, så skal Moderaterne nok få et flot valgresultat. Lars Løkke Rasmussen har tidligere luftet tanken om en SV-regering, hvor partierne skulle samarbejde hen over midten af dansk politik. Og det er netop i midten, at Moderaterne skal føre sin politik, siger han. - Vores ambition er jo at blive tungen på vægtskålen. At komme ind med det antal mandater, der gør, at der ikke er sådan noget traditionelt blåt flertal uden os. Men der er heller ikke noget rødt flertal, siger han. Et eksempel på et emne, hvor Lars Løkke Rasmussen vil holde politikken i midten, er spørgsmålet om EU og Nato. - Dansk politik skal ikke styres af yderfløjene. Hverken af dem, der vil melde os ud af Nato på den ene side, og dem, der vil melde os ud af EU på den anden side - men af sund fornuft, siger han. I den anden ende af skalaen har vi Socialdemokratiet, der klarer sig bedre i målingen end ved valget i 2019. Socialdemokratiet gik ved sidste Epinion-måling tilbage til 24,8 procent, men står denne gang til at få 28 procent af stemmerne - med en statistisk usikkerhed på 2,1. Hvis der var valg i morgen, ville rød blok - ligesom til valget i 2019 - være størst med 51,9 procent af stemmerne. Det er dog behæftet med en statistisk usikkerhed på 0,7 procentpoint. I blå blok er der mest at juble over hos Jakob Ellemann-Jensen og Venstre, der går frem med 2,3 procentpoint og står til 15,3 procent af stemmerne. Anderledes ser det ud for Det Konservative Folkeparti, der går tilbage i målingerne. Ved sidste måling lå partiet til at få 16,3 procent af stemmerne og var blå bloks største parti. De står nu til 14,3 procent. Den statistiske usikkerhed for de to partier i blå blok er 1,7 procentpoint, så det kan ikke med sikkerhed siges hvem af de to partier, der har størst tilslutning lige nu. Også Dansk Folkeparti er gået tilbage ved seneste måling, mens de to andre partier i blå blok, Nye Borgerlige og Liberal Alliances, tilbagegang ligger inden for den statistiske usikkerhed. Man kan derfor ikke med sikkerhed sige, om de er gået frem eller tilbage. Epinion har spurgt 2.024 repræsentativt udvalgte danskere på 18 år og derover. Interviewene er gennemført i perioden 8. marts – 15. marts 2022.",Jeppe Ørregaard,Politik,2022-03-18T05:00:00+00:00,https://www.dr.dk/nyheder/politik/ny-maaling-lars-loekke-taet-paa-komme-i-folketinget,DR
Nyt forskningsprojekt skal undersøge pålideligheden af lyntest,,,,Ida Meesenburg,,2020-12-28 00:00:00,https://www.dr.dk/nyheder/nyt-forskningsprojekt-skal-vise-paalideligheden-af-lyntest?focusId=3446278,DR
Huxi Bach siger tak for i år,,,,Marie Ravn Nielsen,,2010-12-29 00:00:00,https://www.dr.dk/nyheder/temaer/2010/aaret_der_gik/01135035.htm?focusId=4174384,DR
Landets første ungdomsbydel: Unge i 20'erne bebor halvdelen af Aarhus C,,,,Kåre Kildall Rysgaard,,2019-09-05 00:00:00,https://www.dr.dk/nyheder/landets-foerste-ungdomsbydel-unge-i-20erne-beboer-halvdelen-af-aarhus-c?focusId=3787072,DR
MINUT FOR MINUT Folketingets spørgetime med statsminister Mette Frederiksen,Idag har der været spørgetime med statsministeren i Folketinget. Spørgsmålene handlede især om Ukraine og varmehjælp til danskerne. ,,"Hvad sker der? Spørgetimen finder sted i Folketinget, hvor partilederne kan stille spørgsmål til statsminister Mette Frederiksen (S). Efterfølgende svarer statsministeren på spørgsmål fra pressen.",Theodora Zander Renard,Politik,2022-03-22T11:04:00+00:00,https://www.dr.dk/nyheder/politik/live-folketingets-spoergetime-med-statsminister-mette-frederiksen-0,DR
"MINUT FOR MINUT: Rigsretten dag 27: Asylchef: 'Der er fuldstændig kaotiske tilstande med kvinder, der græder og besvimer. Flere bliver kørt på hospitalet'",,,,Merle Baeré,,2021-11-09 00:00:00,https://www.dr.dk/nyheder/live-rigsretten-dag-27-nogle-af-dem-der-var-helt-taet-paa-adskillelsen-af-parrene-skal?focusId=3552642,DR
MINUT FOR MINUT Andreas Mogensen om ny mission: 'Jeg har ventet på denne dag længe',"Andreas Mogensen skal tilbage til Den Internationale Rumstation, annoncerede ESA i dag.",,"I dag afholdes Rumkonferencen 2022 på Danmarks Tekniske Universitet (DTU) i Lyngby. På konferencen deltager blandt andet forskningsminister Jesper Petersen (S) og den administrerende direktør for Den Europæiske Rumorganisation (ESA), Josef Aschbacher. Sidstnævnte annoncerede under store klapsavler fra salen her til formiddag, at den danske astronaut Andreas Mogensen for anden gang skal sendes på mission i rummet. Følg dækningen af dagens store rumnyhed herunder.",Christina Toustrup Eriksen,Indland,2022-03-24T08:42:00+00:00,https://www.dr.dk/nyheder/indland/live-rum-konference,DR
"MINUT FOR MINUT: Rigsretten dag 27: Asylchef: 'Der er fuldstændig kaotiske tilstande med kvinder, der græder og besvimer. Flere bliver kørt på hospitalet'",,,,Merle Baeré,,2021-11-09 00:00:00,https://www.dr.dk/nyheder/live-rigsretten-dag-27-nogle-af-dem-der-var-helt-taet-paa-adskillelsen-af-parrene-skal?focusId=3592141,DR
Atomenergiagentur: Ingen øget stråling ved ukrainsk kraftværk,,,,Marie Sæhl,,,https://www.dr.dk/nyheder/seneste/atomenergiagentur-ingen-oeget-straaling-ved-ukrainsk-kraftvaerk,DR
"MINUT FOR MINUT: Rigsretten dag 27: Asylchef: 'Der er fuldstændig kaotiske tilstande med kvinder, der græder og besvimer. Flere bliver kørt på hospitalet'",,,,Merle Baeré,,2021-11-09 00:00:00,https://www.dr.dk/nyheder/live-rigsretten-dag-27-nogle-af-dem-der-var-helt-taet-paa-adskillelsen-af-parrene-skal?focusId=3596826,DR
BILLEDSERIE Topløse protester mod Rusland,,,,Carsten Thomsen,,2014-03-06 00:00:00,https://www.dr.dk/nyheder/billedserier/2014/03/06194459.htm?focusId=3543941,DR
MINUT FOR MINUT Folketingets spørgetime med statsminister Mette Frederiksen,"Følg med her, når Folketingets partier kan stille spørgsmål direkte til statsministeren.",,"Hvad sker der? Dagens spørgetime finder sted i Folketinget, hvor partilederne kan stille spørgsmål til statsminister Mette Frederiksen (S). Efterfølgende svarer statsministeren på spørgsmål fra pressen.",Stine Lindegaard,Politik,2022-04-26T10:30:00+00:00,https://www.dr.dk/nyheder/politik/live-folketingets-spoergetime-med-statsminister-mette-frederiksen-1,DR
MINUT FOR MINUT: Regeringen præsenterede sit udspil til en CO2-afgift med væsentlig rabat til store udledere,"Væsentlig rabat til nogle af de helt store udledere fyldte en del på dagens pressemøde, hvor regeringen præsenterede sit bud på en CO2-afgift. ",,"Hvordan skal virksomheder fremover betale for den CO2, de udleder? Det kom regeringen med sit bud på ved middagstid. Få overblikket over præsentationen af udspillet minut for minut herunder.",Olivia Høj,Politik,2022-04-20T09:57:00+00:00,https://www.dr.dk/nyheder/politik/live-nu-praesenterer-regeringen-sit-udspil-til-en-co2-afgift,DR
Minkkommissionen dag 34: Central topchef i Fødevareministeriet afhøres på sidste dag,Kommissionen kulegraver forløbet om aflivningen af alle mink.,,"Hvad: Vi er nået til den sidste dag med afhøringer i Minkkommissionen. Dagen byder på tre centrale vidner fra Fødevareministeriet, - blandt andet departementschef Henrik Studsgaard. Dagens program er Kl. 9.00: Kontorchef Paolo Drostby. Kl. 10.45: Afdelingschef Tejs Binderup. Kl. 13.00: Departementschef Henrik Studsgaaard.",Anders Byskov Svendsen,Politik,2022-04-08T05:47:00+00:00,https://www.dr.dk/nyheder/politik/minkkommissionen-dag-32-rigspolitichefen-blev-afhoert,DR
"MINUT FOR MINUT: Rigsretten dag 27: Asylchef: 'Der er fuldstændig kaotiske tilstande med kvinder, der græder og besvimer. Flere bliver kørt på hospitalet'",,,,Merle Baeré,,2021-11-09 00:00:00,https://www.dr.dk/nyheder/live-rigsretten-dag-27-nogle-af-dem-der-var-helt-taet-paa-adskillelsen-af-parrene-skal?focusId=3648033,DR
Sygeplejeråd: Patienter kan i værste fald dø på Holbæk Sygehus,,,,Maja Lærke Maach,,2018-01-27 00:00:00,https://www.dr.dk/nyheder/region-ingen-fare-patienter-paa-holbaek-sygehus?focusId=3406239,DR
Macron genvinder præsidentposten i Frankrig ,"Franskmændene har i dag valgt, hvem der skal stå i spidsen for landet de næste fem år.",,,Katja Sønder Tuxen,Valg i Frankrig,2022-04-24T13:00:00+00:00,https://www.dr.dk/nyheder/udland/valgifrankrig/bliver-det-macron-eller-le-pen-i-dag-vaelger-frankrig-sin-naeste,DR
Stor fremgang for kvinder ved kommunalvalget,,,,Hilmar Vester,,2009-11-19 00:00:00,https://www.dr.dk/Nyheder/Temaer/2009/KV09/2009/11/19/163802.htm,DR
